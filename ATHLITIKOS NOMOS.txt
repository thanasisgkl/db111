ΙΣΟΚΡΑΤΗΣ
ΤΡΑΠΕΖΑ ΝΟΜΙΚΩΝ ΠΛΗΡΟΦΟΡΙΩΝ ΔΣΑ
ΣΤΟΙΧΕΙΑ ΝΟΜΟΘΕΤΗΜΑΤΟΣ
Είδος: ΝΟΜΟΣ
Αριθμός: 2725
Έτος: 1999
ΦΕΚ: Α 121 19990617
Τέθηκε σε ισχύ: 17.06.1999
Ημ.Υπογραφής: 15.06.1999
Τίτλος
Ερασιτεχνικός και επαγγελματικός αθλητισμός και άλλες διατάξεις.
Σχόλια
Σχετικά με την αναλογική εφαρμογή του άρ. 46α του ν. 1892/1990 (Α΄101) και στις αθλητικές
ανώνυμες εταιρίες, που ορίζονται στα άρθρα 63 επ. του παρόντος νόμου, βλ. και την παρ. 5 του άρ.
17 του ν. 2947/2001 (Α΄228/9.10.2001) περί έργων ολυμπιακής υποδομής και άλλων διατάξεων.
Κατά την ίδια ως άνω παρ., ειδικός εκκαθαριστής αθλητικής ανώνυμης εταιρείας διορίζεται το
αντίστοιχο ιδρυτικό αθλητικό σωματείο, όπως αυτό ορίζεται στο άρ. 1 σε συνδυασμό με τα άρ. 63 και
64 του παρόντος νόμου. - Κατά την παρ. 7 του άρθρου 21 του ν. 3262/2004 (Α΄ 173/15.9.2004), για
ποδοσφαιρικές και καλαθοσφαιρικές Α.Ε. που δεν εμπίπτουν στην εφαρμογή του ανωτέρω νόμου,
έχουν ισχύ οι διατάξεις του παρόντος νόμου. ========================================
*** Σύμφωνα με την παρ. 12α του άρθρου 18 του ν. 3708/2008 (Α΄ 210/8.10.2008), αθλητές που
πέτυχαν τις αγωνιστικές διακρίσεις υπό το καθεστώς των ρυθμίσεων του άρθρου 34 του π α ρ ό ν τ
ο ς νόμου (βλ. οικεία σχόλια), όπως ίσχυε έως και την τροποποίησή του με τον ανωτέρω νόμο, δ ι κ
α ι ο ύ ν τ α ι να ασκήσουν ό λ α τα δικαιώματα που αυτό τους παρείχε εντός αποκλειστικής
προθεσμίας δύο (2) ετών από την έναρξη ισχύος του ανωτέρω νόμου (μέχρι δηλαδή τις 8.12.2008)
ή, εάν είναι ανήλικοι, εντός αποκλειστικής προθεσμίας δύο (2) ετών από την ενηλικίωσή τους.
Σύμφωνα δε με την παρ. 12β του άρθρου 18 του ιδίου νόμου, οι διατάξεις των παραγράφων 2, 3 και
8 του άρθρου 34 του π α ρ ό ν τ ο ς νόμου, όπως ίσχυε μέχρι την έναρξη της ισχύος του ανωτέρω
άρθρου, εφαρμόζονται κ α ι για όσους αθλητές έχουν σημειώσει μία από τις εξαιρετικές αγωνιστικές
διακρίσεις της παραγράφου 2 του ως άνω άρθρου πριν από την έναρξη ισχύος του π α ρ ό ν τ ο ς
νόμου και του ν. 3057/2002 (βλ. οικεία σχόλια), εφόσον έχουν υποβάλει σχετική αίτηση για διορισμό
τους σε κενές θέσεις φορέων του δημόσιου τομέα κατά τη διαδικασία της παραγράφου 8 του ίδιου
αυτού άρθρου έως και την 30ή Απριλίου του 2008.

ΣΤΟΙΧΕΙΑ ΑΡΘΡΩΝ
Αρθρο: 1
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΑ ΣΩΜΑΤΕΙΑ
Τίτλος Αρθρου
Εννοια - Σκοπός
Λήμματα
ΑΘΛΗΤΙΣΜΟΣ, ΕΡΑΣΙΤΕΧΝΙΚΟΣ ΑΘΛΗΤΙΣΜΟΣ, ΑΘΛΗΤΙΚΑ ΣΩΜΑΤΕΙΑ
Κείμενο Αρθρου
ΤΜΗΜΑ Α'
ΕΡΑΣΙΤΕΧΝΙΚΟΣ ΑΘΛΗΤΙΣΜΟΣ
ΚΕΦΑΛΑΙΟ Α'
ΑΘΛΗΤΙΚΟ ΣΩΜΑΤΕΙΟ
Αθλητικό σωματείο είναι η κατά τις διατάξεις του άρθρου 78 και επόμενα του Αστικού Κώδικα ένωση
φυσικών προσώπων που έχει ως κύριο σκοπό τη συστηματική καλλιέργεια και την ανάπτυξη των

δυνατοτήτων των αθλητών της για τη συμμετοχή τους σε αθλητικούς αγώνες.

Αρθρο: 2
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΑ ΣΩΜΑΤΕΙΑ
Τίτλος Αρθρου
Μέλη
Λήμματα
ΑΘΛΗΤΙΣΜΟΣ, ΕΡΑΣΙΤΕΧΝΙΚΟΣ ΑΘΛΗΤΙΣΜΟΣ, ΑΘΛΗΤΙΚΑ ΣΩΜΑΤΕΙΑ
Κείμενο Αρθρου
1. Ο ελάχιστος αριθμός των μελών του αθλητικού σωματείου ορίζεται σε είκοσι (20). Δεν
επιτρέπονται διακρίσεις σε τακτικά, δόκιμα ή πάρεδρα μέλη ή άλλες παρόμοιες. Σε εξαιρετικές
περιπτώσεις μπορεί να απονέμεται ο τίτλος του επιτίμου, κατά τα οριζόμενα από το καταστατικό του
σωματείου, χωρίς δικαίωμα ψήφου, σε πρόσωπα που έχουν διακριθεί για την προσφορά τους στο
σωματείο ή στον αθλητισμό. Ο αριθμός των μελών αθλητικού σωματείου είναι απεριόριστος.
Διατάξεις καταστατικών που περιορίζουν τον αριθμό των μελών είναι άκυρες.
2. Καθένας που συγκεντρώνει τις νόμιμες προϋποθέσεις έχει το δικαίωμα να εγγραφεί ως μέλος
αθλητικού σωματείου. Για την εγγραφή απαιτείται αίτηση του ενδιαφερομένου στο διοικητικό
συμβούλιο, συνοδευόμενη από πρόταση δύο (2) μελών του σωματείου και έγκριση του συμβουλίου
που παρέχεται μέσα σε αποκλειστική προθεσμία εξήντα (60) ημερών. Αν παρέλθει άπρακτη η
προθεσμία αυτή, η έγκριση του διοικητικού συμβουλίου θεωρείται ότι έχει αυτοδικαίως παρασχεθεί
και ο
ενδιαφερόμενος έχει εγγραφεί ως μέλος του σωματείου την εξηκοστή ημέρα μετά την υποβολή της
αίτησης. Για την εγγραφή αυτή εκδίδεται διαπιστωτική πράξη του προέδρου του διοικητικού
συμβουλίου. Το διοικητικό συμβούλιο μπορεί με αιτιολογημένη απόφασή του να μην εγκρίνει το
αίτημα εγγραφής ενδιαφερομένου ως μέλους του σωματείου. Κατά της πράξης αυτής ή της
παράλειψης έκδοσης διαπιστωτικής πράξης ο ενδιαφερόμενος έχει το δικαίωμα να ασκήσει αγωγή
στο αρμόδιο Μονομελές Πρωτοδικείο, με την τακτική διαδικασία είτε για αναγνώριση του
δικαιώματος εγγραφής του είτε επιπλέον για την καταδίκη του σωματείου σε δήλωση βούλησης.
3. Δεν απαιτείται η πρόταση της προηγούμενης παραγράφου προκειμένου περί εγγραφής αθλητών
στο σωματείο στο οποίο ανήκουν και οι οποίοι έχουν επιτύχει πρώτη έως όγδοη νίκη σε
ολυμπιακούς αγώνες ή παγκόσμια ή πανευρωπαϊκά πρωταθλήματα, πρώτη έως τρίτη νίκη σε
μεσογειακούς και σε βαλκανικούς αγώνες ή πρώτη έως τρίτη νίκη σε πανελλήνιους αγώνες.
4. Τα μέλη του σωματείου, πλην των ιδρυτικών, μετά πάροδο ενός (1) έτους από την εγγραφή τους,
αποκτούν δικαίωμα να εκλέγουν και να εκλέγονται στα όργανα του σωματείου.
5. Η διαγραφή και η αποβολή μέλους αθλητικού σωματείου γίνονται σύμφωνα με τις διατάξεις του
καταστατικού και του Αστικού Κώδικα.

Αρθρο: 3
Ημ/νία: 23.02.2012
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΑ ΣΩΜΑΤΕΙΑ
Τίτλος Αρθρου
Κωλύματα εγγραφής - Περιορισμοί
Λήμματα
ΑΘΛΗΤΙΣΜΟΣ, ΕΡΑΣΙΤΕΧΝΙΚΟΣ ΑΘΛΗΤΙΣΜΟΣ, ΑΘΛΗΤΙΚΑ ΣΩΜΑΤΕΙΑ
Σχόλια
Η εντός " " παρ. 1 του παρόντος άρθρου τίθεται όπως αντικαταστάθηκε με το άρθρο 1 του ν.
2858/2000 (Α' 247), ισχύει, δε, από 7.11.2000. - Σύμφωνα με την παρ. 2 άρθ. 6 της ΥΑ 1941/2001
(ΦΕΚ Β 125/8.2.2001) στη Σχολή Προπονητών δεν γίνονται δεκτοί όσοι έχουν τιμωρηθεί για ποινικά
αδικήματα που προβλέπονται από το άρθρο 8 του 2683/99 (Υ.Κ.), σε συνδυασμό με τα κωλύματα
που προβλέπονται από το παρόν άρθρο. - Η εντός " " παρ. 2 τίθεται όπως αντικαταστάθηκε με την
παρ. 12 του άρθ. 20 του Ν. 2947/2001 (Α΄ 228) και ισχύει από 9.10.2001.Το εντός "..." εδαφ.β στη
τρίτη παρ. προστέθηκε και η παρ. 5 τροποποιήθηκε με τις παρ. 1-2 άρθρου 73 Ν.3057/2002 (ΦΕΚ Α
239)με ισχύ 10.10.2002.-Η παρ. 7 του παρόντος άρθρου τίθεται όπως αντικαταστάθηκε με το άρθρο
28 του ν. 3479/2006 ΦΕΚ Α 152/19.7.2006.-Το τελευταίο εδάφιο της περίπτωσης β της παραγράφου

1, του παρόντος άρθρου, καταργήθηκε με το άρθρο 29 παρ. 5 του ν. 3479/2006 ΦΕΚ Α
152/19.7.2006. ======================================================= - Στην περ.
β της παρ. 1 του παρόντος οι λέξεις "ποινή φυλάκισης τουλάχιστον τριών (3) ετών" αντικαταστάθηκε
με τις λέξεις "ποινή φυλάκισης τουλάχιστον ενός (1) έτους" και στο τέλος της παρ. 1 προστέθηκαν τα
εντός "" εδάφια , με το άρθρο 19 παρ. 1 και παρ. 2 αντίστοιχα, του ν. 4049/2012 ΦΕΚ 35/23.2.2012.
Κείμενο Αρθρου
"1. Δεν μπορεί να είναι μέλος αθλητικού σωματείου ή μέλος των οργάνων διοίκησης σωματείου,
ένωσης, ομοσπονδίας, επαγγελματικού συνδέσμου ή αθλητικής ανώνυμης εταιρείας ή ειδικός
συνεργάτης αυτών, ούτε μπορεί να αναλάβει με οποιονδήποτε τρόπο ή απόφαση των ανωτέρω
φορέων οποιαδήποτε αρμοδιότητα ή έργο, ιδίως σχετικά με την εκπροσώπηση, διοίκηση ή
διαχείριση του φορέα:
α) Οποιος δεν έχει συμπληρώσει το δέκατο όγδοο (18ο) έτος της ηλικίας του.
β) Οποιος έχει παραπεμφθεί στο δικαστήριο για κακούργημα με κλητήριο θέσπισμα σύμφωνα με το
Ν. 663/1977, όπως ισχύει κάθε φορά ή με τελεσίδικο βούλευμα ή έχει καταδικασθεί τελεσίδικα για
τέλεση κακουργήματος, καθώς και όποιος έχει καταδικασθεί σε βαθμό
πλημμελήματος με τελεσίδικη δικαστική απόφαση που εκδόθηκε την τελευταία δεκαετία, είτε σε
"ποινή φυλάκισης τουλάχιστον ενός (1) έτους" είτε, ανεξάρτητα από το ύψος της ποινής, για τα
ποινικά αδικήματα του παρόντος νόμου, ή για αδικήματα βίας στους αθλητικούς χώρους, χρήση ή
διάθεση ουσιών ή μεθόδων φαρμακοδιέγερσης, κατασκοπεία, κλοπή, υπεξαίρεση, δόλια χρεωκοπία,
λαθρεμπορία φοροδιαφυγή, δωροδοκία, δωροληψία, παραχάραξη πλαστογραφία, απιστία, απάτη,
εκβίαση, έγκλημα κατά της γενετήσιας ελευθερίας και οικονομικής εκμετάλλευσης της γενετήσιας
ζωής, παράβαση του νόμου περί ναρκωτικών, περί όπλων και περί μεσαζόντων. ""
γ) Οποιος έχει στερηθεί με τελεσίδικη δικαστική απόφαση τα πολιτικά του δικαιώματα και για όσο
χρονικό διάστημα διαρκεί η στέρηση.
δ) Οποιος έχει τιμωρηθεί κατά τις διατάξεις του άρθρου 130 του παρόντος νόμου και για όσο χρονικό
διάστημα διαρκεί η τιμωρία."
«Τα κωλύματα της περίπτωσης β' ισχύουν και για τους μετόχους των αθλητικών ανωνύμων
εταιρειών (Α.Α.Ε.). Αν διαπιστωθεί ότι συντρέχει οποιοδήποτε από τα παραπάνω κωλύματα σε
οποιονδήποτε από τους μετόχους των αθλητικών ανωνύμων εταιρειών, δεν επιτρέπεται να
χορηγηθεί από την Επιτροπή Επαγγελματικού Αθλητισμού το πιστοποιητικό της παραγράφου 3 του
άρθρου 77Α. Οι αποφάσεις της Επιτροπής Επαγγελματικού Αθλητισμού είναι υποχρεωτικές για τις
αθλητικές ομοσπονδίες και τις διοργανώτριες αρχές ως προς τη συμμετοχή οποιασδήποτε Α.Α.Ε. ή
Τ.Α.Α. σε αθλητική διοργάνωση. Σε περίπτωση παραβίασης των αποφάσεων της Επιτροπής
Επαγγελματικού Αθλητισμού, επιβάλλεται από τον Υπουργό Πολιτισμού και Τουρισμού στην υπαίτια
αθλητική ομοσπονδία ή διοργανώτρια αρχή, Α.Α.Ε. ή Τ.Α.Α., πρόστιμο, ποσού από εκατό χιλιάδες
(100.000) ευρώ έως ένα εκατομμύριο (1.000.000) ευρώ. Για την άσκηση αίτησης αναστολής
εκτέλεσης κατά της σχετικής πράξης, απαιτείται, επί ποινή απαραδέκτου, η προηγούμενη καταβολή
του είκοσι πέντε τοις εκατό (25%) του προστίμου που έχει επιβληθεί.»
"2. Οι εν ενεργεία και μη εν ενεργεία διαιτητές ομαδικού αθλήματος, μέλη των οικείων συνδέσμων
διαιτητών και οι εν ενεργεία προπονητές του οικείου κλάδου άθλησης δεν επιτρέπεται να είναι μέλη
αθλητικού σωματείου που καλλιεργεί τον ίδιο κλάδο άθλησης. Δεν επιτρέπεται η υποβολή
υποψηφιότητας διαιτητή, εν ενεργεία ή μη, και η συμμετοχή του σε αρχαιρεσίες αθλητικού
σωματείου, ένωσης ή ομοσπονδίας του οικείου αθλήματος για την ανάδειξη διοικητικού συμβουλίου
ή άλλου οργάνου διοίκησης, διαχείρισης ή εκπροσώπησης, πριν από την παρέλευση τριών πλήρων
ετών από τη διαγραφή του από τα μητρώα του συνδέσμου διαιτητών στον οποίο ανήκε. Η
ημερομηνία διαγραφής του πιστοποιείται με υπεύθυνη δήλωση του Ν. 1599/ 1986 του προέδρου του
συνδέσμου, η οποία πρέπει να συνοδεύει την υποβολή της υποψηφιότητας. Η κατά παράβαση της
διάταξης αυτής συμμετοχή σε αρχαιρεσίες αθλητικού σωματείου, ένωσης ή ομοσπονδίας και η τυχόν
εκλογή είναι αυτοδίκαια άκυρες. Ως διαιτητές, για την εφαρμογή της διάταξης αυτής, θεωρούνται
επίσης οι επόπτες, οι σημειωτές, οι κριτές, οι χρονομέτρες, οι αφέτες, οι παρατηρητές, καθώς και
όσοι, με οποιονδήποτε τρόπο, συμμετέχουν σε διαιτητικό έργο ομαδικού αθλήματος".
3. Οι εν ενεργεία και μη εν ενεργεία διαιτητές, κριτές, χρονομέτρες και όσοι άλλοι συμμετέχουν σε
διαιτητικό έργο ατομικού αθλήματος, μέλη των οικείων συνδέσμων, μπορούν να είναι μέλη αθλητικού
σωματείου που καλλιεργεί τον ίδιο κλάδο άθλησης, δεν επιτρέπεται όμως να είναι μέλη του
διοικητικού συμβουλίου ή της εξελεγκτικής επιτροπής του σωματείου αυτού ούτε να είναι
αντιπρόσωποι του σε υπερκείμενες ενώσεις ή ομοσπονδίες."Το κώλυμα του προηγούμενου εδαφίου
δεν ισχύει για τους διαιτητές και τους κριτές των αθλημάτων της σκοποβολής, του ζατρικίου, του
αγωνιστικού μπριντζ και του αεραθλητισμού."
4. Αθλητής μπορεί να εγγραφεί ως μέλος σε αθλητικό σωματείο, σύμφωνα με τους όρους και τις
προϋποθέσεις του καταστατικού του, ένα (1) τουλάχιστον έτος μετά την τελευταία συμμετοχή του σε
επίσημο αθλητικό αγώνα. Επίσημος αθλητικός αγώνας είναι ο αγώνας που διοργανώνεται από την
οικεία αθλητική ομοσπονδία ή διεξάγεται με την έγκρισή της. "5. Κατ' εξαίρεση, οι αθλητές των
αθλημάτων της σκοποβολής, του γκολφ, του μπιλιάρδου, του μπόουλιγκ, της ορειβασίας και

αναρρίχησης του παγκρατίου, της ιππασίας, του αεραθλητισμού, καθώς επίσης και οι αθλητές των
μηχανοκίνητων και των σχετικών κλάδων άθλησης αυτών, μπορούν να εγγράφονται ως μέλη σε
αθλητικό σωματείο που καλλιεργεί τον ίδιο κλάδο άθλησης και να μετέχουν στο Δ.Σ. και στα άλλα
όργανα αυτού, υπερκείμενων ενώσεων ή της αθλητικής ομοσπονδίας, εφόσον έχουν συμπληρώσει
το τριακοστό πέμπτο (35ο) έτος της ηλικίας τους. Στην εξαίρεση του προηγούμενου εδαφίου
υπάγονται και οι αθλητές των αθλημάτων του ζατρικίου, του αγωνιστικού μπριντζ και της ιστιοπλοίας
ανοιχτής θάλασσας, εφόσον είναι ενήλικες."
6. Δεν επιτρέπεται να είναι μέλη αθλητικού σωματείου το προσωπικό του σωματείου, για όσο χρόνο
διαρκεί η πάσης φύσεως σύμβαση εργασίας του με αυτό και για ένα (1) χρόνο από τη λήξη της,
καθώς επίσης και όσοι συνάπτουν σύμβαση με το σωματείο για παροχή υπηρεσιών ή για εκτέλεση
έργου με αμοιβή είτε ατομικά είτε ως ομόρρυθμοι εταίροι είτε ως διαχειριστές Ε.Π.Ε. ή μέλη
διοικητικού συμβουλίου ανώνυμης εταιρείας, για όσο χρόνο διαρκεί η σύμβαση παροχής υπηρεσιών
ή η εκτέλεση του έργου και για ένα (1) χρόνο μετά τη λήξη, με οποιονδήποτε τρόπο, της σύμβασης ή
την παράδοση του έργου, αντίστοιχα. Εμποροι αθλητικών ειδών, καθώς και οι μέτοχοι, εταίροι,
διαχειριστές και μέλη του διοικητικού συμβουλίου αθλητικής ανώνυμης εταιρείας και κάθε είδους
εμπορικής εταιρείας, εφόσον αυτές έχουν ως αντικείμενο εργασιών τους την εμπορία ή την
κατασκευή κάθε είδους αθλητικών ειδών, δεν επιτρέπεται να είναι μέλη διοικητικού συμβουλίου ή
εξελεγκτικής επιτροπής αθλητικού σωματείου ούτε να είναι αντιπρόσωποί του σε υπερκείμενες
ενώσεις ή ομοσπονδίες. Η απαγόρευση αυτή ισχύει επίσης για όσους διατηρούν πρακτορεία
προγνωστικών για αγώνες κάθε είδους, καθώς και για τις συζύγους, τα τέκνα και τους γονείς τους,
αλλά μόνο για σωματεία που καλλιεργούν το άθλημα, οι αγώνες του οποίου περιλαμβάνονται στα
δελτία προγνωστικών αγώνων που διακινεί το πρακτορείο.
«7.α) Πρόσωπα στα οποία συντρέχει οποιοδήποτε από τα κωλύματα του παρόντος άρθρου χάνουν
αυτοδικαίως την ιδιότητα τους.
β) Η διαπιστωτική πράξη της έκπτωσης εκδίδεται από το διοικητικό συμβούλιο ή την εκτελεστική
επιτροπή, κατά περίπτωση, του οικείου φορέα, μέσα σε προθεσμία δεκαπέντε (15) ημερών, αφότου
έλαβε γνώση. Σε περίπτωση παρέλευσης άπρακτης της ως άνω προθεσμίας, η πράξη εκδίδεται από
τον Γενικό Γραμματέα Αθλητισμού, μέσα στην ίδια ως άνω προθεσμία. Με την ίδια πράξη
κηρύσσονται έκπτωτα από το αξίωμα του μέλους του Δ.Σ. ή της Εκτελεστικής Επιτροπής τα υπαίτια
για τη μη έκδοση της ως άνω πράξης μέλη αυτών, τα οποία αντικαθίστανται κατά τις ισχύουσες
διατάξεις.»

Αρθρο: 4
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΑ ΣΩΜΑΤΕΙΑ
Τίτλος Αρθρου
Διοικητικό Συμβούλιο
Λήμματα
ΑΘΛΗΤΙΣΜΟΣ, ΕΡΑΣΙΤΕΧΝΙΚΟΣ ΑΘΛΗΤΙΣΜΟΣ, ΑΘΛΗΤΙΚΑ ΣΩΜΑΤΕΙΑ
Κείμενο Αρθρου
1 Το διοικητικό συμβούλιο (Δ.Σ.) του αθλητικού σωματείου αποτελείται από πέντε (5) έως δεκαπέντε
(15) μέλη, με θητεία από ένα (1) έως τρία (3) έτη Τα μέλη του Δ.Σ. προέρχονται από μέλη του
σωματείου.
2. Απαγορεύεται στο Δ.Σ. του αθλητικού σωματείου να συνάπτει συμβάσεις εργασίας, ανεξαρτήτων
υπηρεσιών, έργου, προμηθειών ή οποιεσδήποτε άλλες συμβάσεις με οικονομικό αντάλλαγμα, με
μέλη του Δ.Σ., με τις συζύγους, τα τέκνα, τους γονείς και τα αδέλφια τους ή με νομικά πρόσωπα στα
οποία μετέχουν τα προαναφερόμενα πρόσωπα Η παράβαση της διάταξης αυτής συνεπάγεται την
έκπτωση των μελών του Δ.Σ. που έλαβαν τη σχετική απόφαση. Η έκπτωση ενεργείται με απόφαση
του αρμόδιου δικαστηρίου.
3. Επιτρέπονται προσωρινές ταμειακές διευκολύνσεις προς το αθλητικό σωματείο από μέλη του
διοικητικού του συμβουλίου, για την αντιμετώπιση επειγουσών αναγκών.
4. Η ιδιότητα του μέλους του Δ.Σ. είναι τιμητική και άμισθη. Στα μέλη του Δ.Σ., όταν μετακινούνται
εκτός του τόπου της μόνιμης κατοικίας τους για προσφορά οποιασδήποτε υπηρεσίας στο σωματείο
επιτρέπεται να καταβάλλονται έξοδα κίνησης, διαμονής και διατροφής.

Αρθρο: 5
Ημ/νία: 17.06.1999
Ημ/νία Ισχύος: 17.06.1999

Περιγραφή όρου θησαυρού: ΑΘΛΗΤΙΚΑ ΣΩΜΑΤΕΙΑ
Τίτλος Αρθρου
Συνελεύσεις - Αρχαιρεσίες - Οργανα
Λήμματα
ΑΘΛΗΤΙΣΜΟΣ, ΕΡΑΣΙΤΕΧΝΙΚΟΣ ΑΘΛΗΤΙΣΜΟΣ, ΑΘΛΗΤΙΚΑ ΣΩΜΑΤΕΙΑ
Κείμενο Αρθρου
Το καταστατικό του οικείου αθλητικού σωματείου, με την επιφύλαξη των διατάξεων του παρόντος
νόμου, ρυθμίζει όλα τα θέματα που αφορούν τις αρχαιρεσίες, τις προϋποθέσεις και τη διαδικασία
σύγκλησης και συμμετοχής των μελών στις συνελεύσεις, τη λήψη αποφάσεων σε αυτές, τα όργανα
του σωματείου, τη συγκρότηση των οργάνων, τη λειτουργία και την οργάνωση του σωματείου και
κάθε άλλο σχετικό θέμα.

Αρθρο: 6
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΑ ΣΩΜΑΤΕΙΑ
Τίτλος Αρθρου
Βιβλία
Λήμματα
ΑΘΛΗΤΙΣΜΟΣ, ΕΡΑΣΙΤΕΧΝΙΚΟΣ ΑΘΛΗΤΙΣΜΟΣ, ΑΘΛΗΤΙΚΑ ΣΩΜΑΤΕΙΑ
Κείμενο Αρθρου
1. Κάθε αθλητικό σωματείο τηρεί υποχρεωτικά τα εξής βιβλία:
α) Μητρώου Μελών
β) Πρακτικών Συνεδριάσεων Γενικών Συνελεύσεων
γ) Πρακτικών Συνεδριάσεων Διοικητικού Συμβουλίου
δ) Εσόδων - Εξόδων
ε) Περιουσιακών Στοιχείων
στ) Πρωτοκόλλου εισερχομένων και εξερχομένων εγγράφων.
2. Τα βιβλία, πριν από τη χρήση τους, θεωρούνται από το Νομάρχη ή από άλλο εξουσιοδοτημένο
όργανο.
3. Η μη τήρηση των διατάξεων του παρόντος άρθρου καθώς και της διάταξης της παρ. 2 του άρθρου
7 συνεπάγεται την ανάκληση της ειδικής αθλητικής αναγνώρισης του σωματείου.

Αρθρο: 7
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΑ ΣΩΜΑΤΕΙΑ
Τίτλος Αρθρου
Υποχρεώσεις - Δικαιώματα
Λήμματα
ΑΘΛΗΤΙΣΜΟΣ, ΕΡΑΣΙΤΕΧΝΙΚΟΣ ΑΘΛΗΤΙΣΜΟΣ, ΑΘΛΗΤΙΚΑ ΣΩΜΑΤΕΙΑ
Σχόλια
Το εντός ".." εδαφ. στη παρ. 7 προστέθηκε με τη παρ. 3 άρθρου 73 Ν.3057/2002 (ΦΕΚ Α 239) με
ισχύ 10.10.2002.
Κείμενο Αρθρου
1. Τα δικαιώματα και οι υποχρεώσεις των αθλητικών σωματείων, σύμφωνα με την ισχύουσα
νομοθεσία, καθώς και τα θέματα οργάνωσης και λειτουργίας τους ορίζονται από τα καταστατικά
τους.
2. Το αθλητικό σωματείο, για τις προσφερόμενες υπηρεσίες εκμάθησης των αθλημάτων που
καλλιεργεί, δύναται, με απόφαση του διοικητικού του συμβουλίου, να ορίζει αντίστοιχο αντίτιμο της
σχετικής υπηρεσίας για την κάλυψη των λειτουργικών του αναγκών. Στην περίπτωση αυτή το
σωματείο έχει τις υποχρεώσεις που προβλέπονται από τις διατάξεις της παρ.3 του άρθρου 2 του
Κώδικα Βιβλίων και Στοιχείων (π.δ. 186/1992). Η διάταξη του πρώτου εδαφίου της παρούσας
παραγράφου δεν έχει εφαρμογή στους αθλητές των αγωνιστικών ομάδων του σωματείου.
3. Επιτρέπεται σε αθλητικό σωματείο να δέχεται δωρεές από φυσικά και νομικά πρόσωπα ιδιωτικού

δικαίου, σύμφωνα με τις κείμενες διατάξεις.
4. Επιτρέπεται σε αθλητικό σωματείο, εφόσον τηρούνται οι κανονισμοί της Διεθνούς Ολυμπιακής
Επιτροπής, να συνάπτει συμβάσεις χορηγίας ή διαφήμισης με φυσικά ή νομικά πρόσωπα για την
ανάπτυξη της αθλητικής δραστηριότητάς του, με τις υποχρεώσεις που προβλέπονται στις διατάξεις
της παρ.3 του άρθρου 2 του Κώδικα Βιβλίων και Στοιχείων. Στην περίπτωση αυτή απαγορεύεται η
παραχώρηση χρήσης της επωνυμίας, του εμβλήματος και των λοιπών διακριτικών στοιχείων για
εμπορική διαφήμιση και οικονομική εκμετάλλευση.
5 Απαγορεύεται η συστέγαση αθλητικού σωματείου και εμπορικής επιχείρησης. Αθλητικό σωματείο,
το οποίο έχει συσταθεί με πρωτοβουλία ιδιωτικού εκπαιδευτικού οργανισμού ή εργασιακού χώρου
και φέρει την επωνυμία τους, δύναται να συστεγάζεται στην έδρα αυτών.
6. Δεν επιτρέπεται η συμμετοχή σωματείου ή αθλητή του σε αγώνες που γίνονται στην Ελλάδα ή στο
εξωτερικό, αν αυτοί δεν είναι εγκεκριμένοι από την οικεία αθλητική ομοσπονδία ή τις αντίστοιχες
διεθνείς αθλητικές ομοσπονδίες.
7. Η οικεία αθλητική ομοσπονδία δύναται να περικόπτει η να διακόπτει για ορισμένο χρονικό
διάστημα την καταβολή επιχορήγησης σε αθλητικό σωματείο που συμμετείχε σε αγώνες ή
διοργάνωσε αγώνες χωρίς την έγκρισή της."Αθλητικό σωματείο δικαιούται να λάβει επιχορήγηση,
σύμφωνα με τις διατάξεις του παρόντος, μετά την παρέλευση ενός έτους από τη χορήγηση της
ειδικής αθλητικής αναγνώρισης."
8. Το καταστατικό αθλητικού σωματείου απαιτείται να ορίζει τους συγκεκριμένους κλάδους άθλησης,
στων οποίων την καλλιέργεια και την ανάπτυξη αυτό αποσκοπεί, καθώς και τη διαδικασία ίδρυσης
νέων κλάδων άθλησης ή κατάργησης υφισταμένων.
9. Η κατά οποιονδήποτε τρόπο μερική ή ολική εκ ποίηση και αλλαγή χρήσης των αθλητικών
εγκαταστάσεων των σωματείων απαγορεύεται. Κατ' εξαίρεση, αν οι παραπάνω εγκαταστάσεις δεν
καλύπτουν ή δεν εξυπηρετούν πλέον τις αγωνιστικές ανάγκες του σωματείου ή υφίσταται άφευκτη
ανάγκη, επιτρέπεται η εκ ποίησή τους για την κατασκευή ή απόκτηση νέων που πληρούν τις ανάγκες
του ή η αλλαγή χρήσης. Αποκλειστικά αρμόδιο να βεβαιώσει τα ανωτέρω καθίσταται το κατά το
άρθρο 825 του Κώδικα Πολιτικής Δικονομίας δικαστήριο. Η αίτηση υποβάλλεται από τη διοίκηση του
σωματείου, ύστερα από απόφαση της γενικής συνέλευσής του, που λαμβάνεται με πλειοψηφία των
δύο τρίτων (2/3) των μελών του.
10. Σε περίπτωση διάλυσης αθλητικού σωματείου, όλα τα περιουσιακά στοιχεία, μετά την
εκκαθάριση, περιέρχονται στη Γενική Γραμματεία Αθλητισμού, για την εξυπηρέτηση αθλητικών
σκοπών.

Αρθρο: 8
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΑ ΣΩΜΑΤΕΙΑ
Τίτλος Αρθρου
Ειδική αθλητική αναγνώριση
Λήμματα
ΑΘΛΗΤΙΣΜΟΣ, ΕΡΑΣΙΤΕΧΝΙΚΟΣ ΑΘΛΗΤΙΣΜΟΣ, ΑΘΛΗΤΙΚΑ ΣΩΜΑΤΕΙΑ
Σχόλια
- Το εντός " " εδάφιο στο τέλος της περ. α' της παρ. 1 προστέθηκε με την παρ. 1 του άρθ. 18 του Ν.
2947/01 (Α΄ 228) και ισχύει από 9.10.2001.Η εντός "..." περ. α της παρ. 1 και η παρ. 2
τροποποιήθηκαν με τις παρ. 4-5 άρθρου 73 Ν.3057/2002 (ΦΕΚ Α 239)με ισχυ 10.10.2002.
Κείμενο Αρθρου
1. Το αθλητικό σωματείο, για κάθε κλάδο άθλησης που καλλιεργεί, δικαιούται να ζητήσει την παροχή
ειδικής αθλητικής αναγνώρισης. Η ειδική αυτή αναγνώριση χορηγείται, ύστερα από αίτηση του Δ.Σ.,
με απόφαση του αρμόδιου για τον αθλητισμό Υπουργού ή άλλου από αυτόν εξουσιοδοτημένου
οργάνου της Κεντρικής ή της Περιφερειακής Διοίκησης, εφόσον το σωματείο:
"α) Είναι μέλος αθλητικής ένωσης ή ομοσπονδίας και συγκεντρώνει τις λοιπές προϋποθέσεις που
προβλέπονται από τα καταστατικά αυτών. Η συνδρομή των προϋποθέσεων αποδεικνύεται με τη
συνυποβολή σχετικής βεβαίωσης της οικείας ένωσης ή ομοσπονδίας."
β) Δεν έχει ως επωνυμία το όνομα, την επωνυμία, το διακριτικό τίτλο ή το σήμα οποιασδήποτε
εμπορικής επιχείρησης εξαιρουμένων των περιπτώσεων ιδιωτικών εκπαιδευτικών οργανισμών ή
εργασιακών μονάδων, με
πρωτοβουλία, των οποίων έχει ιδρυθεί αθλητικά σωματεία.
γ) Εχει επωνυμία διατυπωμένη στην ελληνική γλώσσα.
δ) Υποβάλλει εγκεκριμένο από το αρμόδιο Πρωτοδικείο καταστατικό και πιστοποιητικό εγγραφής στο
βιβλίο σωματείων του οικείου Πρωτοδικείου.

ε) Τηρεί τα προβλεπόμενα από τον παρόντα νόμο βιβλία.
"2. Με απόφαση του Υπουργού Πολιτισμού μπορεί να παρέχεται ειδική αθλητική αναγνώριση,
εφόσον συντρέχουν και οι προϋποθέσεις των περιπτώσεων β', γ' και δ' της παρ. 1 του παρόντος, σε
αθλητικό σωματείο που καλλιεργεί άθλημα ή κλάδο άθλησης το οποίο δεν υπάγεται σε ειδικώς
αναγνωρισμένη ομοσπονδία."
3. Η απόφαση της ειδικής αθλητικής αναγνώρισης ανακαλείται, αν διαπιστωθεί ότι το σωματείο
συστεγάζεται με εμπορική επιχείρηση ή υποκρύπτεται άσκηση εμπορικής δραστηριότητας από τη
λειτουργία του σωματείου ή το σωματείο δεν επιδεικνύει την αθλητική δραστηριότητα, που
προβλέπεται από το καταστατικό της αθλητικής ένωσης ή της ομοσπονδίας της οποίας είναι μέλος ή
παραβεί τα οριζόμενα στο άρθρο 7 παρ. 6 του παρόντος νόμου ή δεν απασχολεί προπονητή κατά
τις διατάξεις του παρόντος νόμου η στις λοιπές προβλεπόμενες από τον παρόντα νόμο
περιπτώσεις.
4. Στη Γενική Γραμματεία Αθλητισμού τηρείται μητρώο ειδικά
αναγνωρισμένων αθλητικών σωματείων.
5. Οπου εφεξής στον παρόντα νόμο αναφέρεται αθλητικό σωματείο νοείται το σωματείο που έχει την
κατά το παρόν ειδική αθλητική αναγνώριση.

Αρθρο: 9
Ημ/νία: 23.02.2012
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΑ ΣΩΜΑΤΕΙΑ
Τίτλος Αρθρου
Συγχώνευση αθλητικών σωματείων
Λήμματα
ΑΘΛΗΤΙΣΜΟΣ, ΕΡΑΣΙΤΕΧΝΙΚΟΣ ΑΘΛΗΤΙΣΜΟΣ, ΑΘΛΗΤΙΚΑ ΣΩΜΑΤΕΙΑ
Σχόλια
Οι παρ. 1-2 τροποποιήθηκαν με τη παρ. 6 άρθρου 73 Ν.3057/2002 (ΦΕΚ Α 239)με ισχύ 10.10.2002.
-H παρ. 5 του παρόντος τίθεται όπως προστέθηκε με το άθρο 16 του ν. 4049/2012 ΦΕΚ Α
35/23.2.2012
Κείμενο Αρθρου
"1. Επιτρέπεται η συγχώνευση αθλητικών σωματείων με αποφάσεις των Γενικών Συνελεύσεων
αυτών. Το νέο σωματείο, που προκύπτει από τη συγχώνευση μπορεί να φέρει την επωνυμία ενός ή
περισσότερων από τα συγχωνευθέντα σωματεία ή οποιαδήποτε άλλη επωνυμία. Το ιδρυόμενο από
τη συγχώνευση νέο αθλητικό σωματείο εντάσσεται, κατ' άθλημα, αυτοδικαίως στην ανώτερη
αγωνιστική κατηγορία της αθλητικής ομοσπονδίας του οικείου κλάδου άθλησης στην οποία ανήκει ή
έχει αποκτήσει δικαίωμα να αγωνισθεί, κατά τους οικείους κανονισμούς και τις σχετικές διατάξεις,
ένα τουλάχιστον από τα συγχωνευόμενα αθλητικά σωματεία.
2. Ειδικά για τα ομαδικά αθλήματα, επιτρέπεται η συγχώνευση και τμημάτων αθλητικών σωματείων
που καλλιεργούν τον ίδιο κλάδο άθλησης ή η συγχώνευση σωματείου με τμήμα του ίδιου κλάδου
άθλησης άλλου υφιστάμενου αθλητικού σωματείου, σύμφωνα με τα οριζόμενα στην παράγραφο 1
του παρόντος."
3. Με απόφαση του αρμόδιου για τον αθλητισμό Υπουργού ρυθμίζονται οι όροι, οι προϋποθέσεις, οι
αγωνιστικές συνέπειες που προκύπτουν από τη συγχώνευση, τα θέματα των αθλητών, οι
περιορισμοί σε περιπτώσεις επανασύστασης συγχωνευθέντος σωματείου ή διαλυθέντος τμήματος
που συγχωνεύθηκε και γενικά όλα τα ζητήματα που αφορούν τις ρυθμίσεις των παραγράφων 1 και 2
του παρόντος.
4. Σε περίπτωση συγχώνευσης αθλητικού σωματείου με άλλο ο πρόεδρος, ο γενικός γραμματέας και
ο ταμίας του κάθε συγχωνευόμενου σωματείου, μέσα σε προθεσμία τριών (3) μηνών από τη
συγχώνευση, οφείλουν να καταθέσουν τη σφραγίδα του σωματείου, καθώς και να προσκομίσουν για
ακύρωση τα βιβλία αυτού στην αρμόδια υπηρεσία της Νομαρχιακής Αυτοδιοίκησης. Επίσης
οφείλουν να προσκομίσουν πιστοποιητικό περί διαγραφής του σωματείου από τα οικεία βιβλία του
αρμόδιου Πρωτοδικείου στην παραπάνω υπηρεσία της Νομαρχιακής Αυτοδιοίκησης, καθώς και στη
Γενική Γραμματεία Αθλητισμού. Σε περίπτωση παράλειψης των προαναφερόμενων ενεργειών, δεν
επιτρέπεται η προβλεπόμενη στο άρθρο 135 παρ. 7 επιχορήγηση του σωματείου που προήλθε από
τη συγχώνευση.
«5. Οι συγχωνεύσεις μεταξύ αθλητικών σωματείων ή τμημάτων αυτών, σύμφωνα με τις
προηγούμενες παραγράφους, επιτρέπονται μόνον εφόσον τα συγχωνευόμενα νομικά πρόσωπα
εδρεύουν εντός της ίδιας Περιφέρειας.»

Αρθρο: 10
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΕΝΩΣΕΙΣ
Τίτλος Αρθρου
Εννοια - Σκοπός
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΝΩΣΕΙΣ, ΑΘΛΗΤΙΚΕΣ ΟΜΟΣΠΟΝΔΙΕΣ
Κείμενο Αρθρου
ΚΕΦΑΛΑΙΟ Β'
ΑΘΛΗΤΙΚΗ ΕΝΩΣΗ
Αθλητική ένωση είναι η τοπική οργάνωση αθλητικών σωματείων (νομικό πρόσωπο ιδιωτικού
δικαίου) που καλλιεργούν το ίδιο άθλημα ή κλάδο άθλησης, με σκοπό την υποβοήθηση και
ανάπτυξή του στα γεωγραφικά όρια λειτουργίας της και μέσα στο πλαίσιο που προσδιορίζεται από
τους ειδικούς κανονισμούς της οικείας αθλητικής ομοσπονδίας και λειτουργεί σύμφωνα με τις
διατάξεις του άρθρου 78 και επόμενα του Αστικού Κώδικα.

Αρθρο: 11
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΕΝΩΣΕΙΣ
Τίτλος Αρθρου
Μέλη
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΝΩΣΕΙΣ, ΑΘΛΗΤΙΚΕΣ ΟΜΟΣΠΟΝΔΙΕΣ
Κείμενο Αρθρου
1. Κάθε αθλητική ένωση συγκροτείται από σωματεία του οικείου κλάδου άθλησης τα οποία έχουν την
έδρα τους στον ίδιο νομό. Σε κάθε Νομαρχιακή Αυτοδιοίκηση επιτρέπεται να ιδρύεται μια μόνο
αθλητική ένωση για κάθε άθλημα ή κλάδο άθλησης. Κατ' εξαίρεση, μία αθλητική ένωση μπορεί να
περιλαμβάνει σωματεία που έχουν την έδρα τους σε περισσότερους από έναν νομούς, σύμφωνα με
τα οριζόμενα από το καταστατικό της οικείας αθλητικής ομοσπονδίας, το οποίο επίσης προσδιορίζει
και τα όρια της ευρύτερης περιφέρειας.
2. Ο ελάχιστος αριθμός των μελών κάθε αθλητικής ένωσης ορίζεται σε δέκα (10). Δεν επιτρέπονται
δια κρίσεις σε τακτικά, δόκιμα ή πάρεδρα μέλη της ένωσης ή άλλες παρόμοιες.
3. Αθλητική ένωση μπορεί να ιδρυθεί με απόφαση συστατικής συνέλευσης, ύστερα από απόφαση
των Δ.Σ. των ενδιαφερόμενων σωματείων. Η εγγραφή μέλους σε αθλητική ένωση γίνεται με
απόφαση του διοικητικού της συμβουλίου και η διαγραφή με απόφαση της γενικής της συνέλευσης.

Αρθρο: 12
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΕΝΩΣΕΙΣ
Τίτλος Αρθρου
Κωλύματα - Περιορισμοί
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΝΩΣΕΙΣ, ΑΘΛΗΤΙΚΕΣ ΟΜΟΣΠΟΝΔΙΕΣ
Σχόλια
Οι εντός "..." περ. γ-δ στη παρ. 2 προστέθηκαν με τη παρ. 7 άρθρου 73 Ν.3057/2002 (ΦΕΚ Α 239)με
ισχύ 10.10.2002
Κείμενο Αρθρου
1. Οι διατάξεις του άρθρου 3 του παρόντος νόμου εφαρμόζονται αναλογικά στα συμμετέχουν στα
προβλεπόμενα από το καταστατικό και τους κανονισμούς όργανα διοίκησης και επιτροπές των
οικείων αθλητικών ενώσεων.
2. Δεν επιτρέπεται να εκλεγεί στο Δ Σ. ή σε άλλο από το καταστατικό προβλεπόμενο όργανο

αθλητικής ένωσης υποψήφιος, εφόσον;
α) είναι μέλος διοικητικού συμβουλίου άλλης αθλητικής ένωσης κατά το χρόνο υποβολής της
υποψηφιότητας,
β) είναι υπάλληλος αθλητικής ένωσης ή ομοσπονδίας.
"γ) Είναι υπάλληλος της Γενικής Γραμματείας Αθλητισμού.
δ) Εχει σχέση εξαρτημένης εργασίας ή έργου ή παροχής ανεξάρτητων υπηρεσιών με ανώνυμη
εταιρεία ή εταιρεία περιωρισμένης ευθύνης και κάθε είδους εμπορική εταιρεία, εφόσον αυτές έχουν
ως αντικείμενο εργασιών την εμπορία ή κατασκευή κάθε είδους αθλητικών ειδών."
3. Υποψήφιος για να εκλεγεί μέλος Δ.Σ. ή άλλου, από το καταστατικό προβλεπόμενου, οργάνου
αθλητικής ένωσης απαιτείται κατά το χρόνο υποβολής της υποψηφιότητας, να είναι μέλος αθλητικού
σωματείου που αποτελεί μέλος της αθλητικής ένωσης με δικαίωμα να εκλέγει και να εκλέγεται. Η
συνδρομή της προϋπόθεσης αυτής αποδεικνύεται με βεβαίωση του οικείου αθλητικού σωματείου,
που αποτελεί μέλος της αθλητικής ένωσης.
4. Τα μέλη του προεδρείου του Δ.Σ. της αθλητικής ένωσης πρέπει να έχουν την κατοικία τους στην
περιφέρεια που καλύπτει η αθλητική ένωση.

Αρθρο: 13
Ημ/νία: 15.09.2004
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΕΝΩΣΕΙΣ
Τίτλος Αρθρου
Διοικητικό Συμβούλιο
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΝΩΣΕΙΣ, ΑΘΛΗΤΙΚΕΣ ΟΜΟΣΠΟΝΔΙΕΣ
Σχόλια
- Η παρ. 3, που είχε αρχικά καταργηθεί, αριθμουμένης παραλλήλως της πρώην παρ. 4 σε παρ. 3, με
την παρ. 15α του άρθρου 8 του ν. 3207/2003 (Α΄ 302/24.12.2003), επανήλθε σε ισχύ, αριθμουμένης
ταυτοχρόνως της πρώην παρ. 3 σε παρ. 4, με τις περ. α και β αντιστοίχως της παρ. 6 του άρθρου
28 του ν. 3262/2004 (Α΄ 173/15.9.2004).
Κείμενο Αρθρου
1. Το διοικητικό συμβούλιο (Δ.Σ.) της αθλητικής ένωσης εκλέγεται για τετραετή θητεία και Αποτελείται
από:
α) επτά (7) έως εννέα (9) μέλη, εάν η ένωση έχει στη δύναμή της δέκα (10) έως τριάντα (30)
σωματεία,
β) εννέα (9) έως έντεκα (11) μέλη, εάν η ένωση έχει στη δύναμή της τριάντα ένα (31) έως εκατό
(100) σωματεία,
γ) εννέα (9) έως δεκαπέντε (15) μέλη, εάν η ένωση έχει στη δύναμή της εκατόν ένα (101) ή
περισσότερα σωματεία.
2. Εάν μέλος του Δ.Σ. αθλητικής ένωσης εκλεγεί μέλος Δ.Σ. ή άλλου οργάνου αθλητικής ένωσης ή
αθλητικής ομοσπονδίας άλλου κλάδου άθλησης, θεωρείται ότι παραιτείται αυτοδικαίως από το
πρώτο αξίωμα. Με απόφαση του Δ.Σ. της ένωσης διαπιστώνεται η επέλευση της πιο πάνω
παραίτησης.
"3. Σε περίπτωση που για οποιονδήποτε λόγο το Δ.Σ. της ένωσης δεν εξαντλήσει τη θητεία για την
οποία εκλέχθηκε, το νέο Δ.Σ. που θα εκλεγεί έχει θητεία για το υπόλοιπο της θητείας του
προηγουμένου".
"4"["3"(4)]. Οι διατάξεις των παραγράφων 2, 3 και 4 του άρθρου 4 του παρόντος νόμου
εφαρμόζονται ανάλογα και στο Δ.Σ. της αθλητικής ένωσης.

Αρθρο: 14
Ημ/νία: 08.10.2008
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΕΝΩΣΕΙΣ
Τίτλος Αρθρου
Συνελεύσεις - Αρχαιρεσίες - Οργανα
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΝΩΣΕΙΣ, ΑΘΛΗΤΙΚΕΣ ΟΜΟΣΠΟΝΔΙΕΣ
Σχόλια

- Το εντός " " τελευταίο εδάφιο της παρ. 3 προστέθηκε με την παρ. 16 του άρθρου 18 του ν.
3708/2008 (Α΄ 210/8.10.2008).
Κείμενο Αρθρου
1. Οι διατάξεις του άρθρου 5 του παρόντος νόμου εφαρμόζονται ανάλογα για τις συνελεύσεις, τις
αρχαιρεσίες και τα όργανα της αθλητικής ένωσης.
2. Στις γενικές συνελεύσεις των αθλητικών ενώσεων συμμετέχουν με αντιπροσώπους μόνο τα
αθλητικά σωματεία - μέλη που τις απαρτίζουν. Κάθε σωματείο μέλος της ένωσης εκπροσωπείται στη
γενική συνέλευση με έναν μόνο αντιπρόσωπο, ο οποίος ορίζεται με τον αναπληρωτή του με
απόφαση του Δ.Σ. του σωματείου Αντιπρόσωπος ορίζεται μέλος του σωματείου με δικαίωμα να
εκλέγει και να εκλέγεται. Κάθε αντιπρόσωπος μπορεί να εκπροσωπεί ένα μόνο σωματείο. Κάθε
σωματείο της ένωσης διαθέτει μία μόνο ψήφο στη γενική συνέλευση.
3. Στερείται του δικαιώματος ψήφου στις γενικές συνελεύσεις κάθε αθλητικό σωματείο, εφόσον στο
προ της γενικής συνέλευσης ημερολογιακό έτος δεν είχε συμμετοχή σε αγώνες με δέκα (10)
τουλάχιστον αθλητές για τα ατομικά αθλήματα ή με είκοσι (20) τουλάχιστον αθλητές για τα ομαδικά
με δελτίο αθλητικής ιδιότητας στον αντίστοιχο κλάδο άθλησης. Η συμμετοχή αποδεικνύεται από
επίσημα φύλλα αγώνων που διοργανώνονται αποκλειστικά από την οικεία ένωση η ομοσπονδία ή
διεθνών αγώνων που διοργανώνονται από αθλητικά σωματεία και διεξάγονται με την έγκριση της
οικείας ομοσπονδίας. Διατάξεις καταστατικών που προβλέπουν αυστηρότερες προϋποθέσεις
άσκησης του δικαιώματος ψήφου ισχύουν. «Τα μέλη του διοικητικού συμβουλίου της αθλητικής
ένωσης που επιτρέπουν τη συμμετοχή με δικαίωμα ψήφου σε αθλητικό σωματείο σε γενική
συνέλευση της ενώσεως κατά παράβαση των οριζομένων στα προηγούμενα εδάφια της παρούσας
παραγράφου εκπίπτουν του αξιώματός τους κατά τα οριζόμενα στην παράγραφο 7 του άρθρου 3
του παρόντος νόμου.»

Αρθρο: 15
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΕΝΩΣΕΙΣ
Τίτλος Αρθρου
Βιβλία
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΝΩΣΕΙΣ, ΑΘΛΗΤΙΚΕΣ ΟΜΟΣΠΟΝΔΙΕΣ
Κείμενο Αρθρου
Οι διατάξεις του άρθρου 6 του παρόντος νόμου εφαρμόζονται ανάλογα και για τα βιβλία που τηρεί
υποχρεωτικά κάθε αθλητική ένωση.

Αρθρο: 16
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΕΝΩΣΕΙΣ
Τίτλος Αρθρου
Υποχρεώσεις - Δικαιώματα
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΝΩΣΕΙΣ, ΑΘΛΗΤΙΚΕΣ ΟΜΟΣΠΟΝΔΙΕΣ
Κείμενο Αρθρου
1. Οι διατάξεις των παραγράφων 1, 3, 4 και 5 του άρθρου 7 του παρόντος νόμου εφαρμόζονται
ανάλογα για τον προσδιορισμό των υποχρεώσεων και των δικαιωμάτων κάθε αθλητικής ένωσης.
2. Η αθλητική ένωση υποχρεούται να τηρεί τους ειδικούς κανονισμούς, που ψηφίζει η γενική
συνέλευση των μελών της αθλητικής ομοσπονδίας του οικείου αθλήματος η κλάδου άθλησης. Με
τους κανονισμούς αυτούς ρυθμίζονται όλα τα θέματα που αφορούν την οργάνωση του αθλήματος
από τις αθλητικές ενώσεις, οι προϋποθέσεις παροχής της ειδικής αθλητικής αναγνώρισης και οι
λόγοι ανάκλησής της.
3. Σε περίπτωση διάλυσης αθλητικής ένωσης, όλα τα περιουσιακά της στοιχεία, μετά την εκκαθάρισή
της, περιέρχονται στην οικεία αθλητική ομοσπονδία.

Αρθρο: 17

Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΕΝΩΣΕΙΣ
Τίτλος Αρθρου
Ειδική αθλητική αναγνώριση
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΝΩΣΕΙΣ, ΑΘΛΗΤΙΚΕΣ ΟΜΟΣΠΟΝΔΙΕΣ
Σχόλια
Η παρ. 1 τροποποιήθηκε με τη παρ. 8 άρθρου 73 Ν.3057/2002 (ΦΕΚ Α 239),με ισχύ 10.10.2002.
Κείμενο Αρθρου
"1. Η αθλητική ένωση δικαιούται να ζητήσει την παροχή ειδικής αθλητικής αναγνώρισης. Η ειδική
αυτή αναγνώριση χορηγείται ύστερα από αίτηση του Δ.Σ. της ένωσης και σύμφωνη και πλήρως
αιτιολογημένη γνώμη της οικείας αθλητικής ομοσπονδίας, με απόφαση του Υπουργού Πολιτισμού."
2. Η απόφαση της ειδικής αθλητικής αναγνώρισης ανακαλείται:
α) ύστερα από αιτιολογημένη πρόταση της οικείας αθλητικής ομοσπονδίας, για παράβαση των
υποχρεώσεων και των όρων που προβλέπονται στους ειδικούς κανονισμούς της οικείας
ομοσπονδίας,
β) αν διαπιστωθεί ότι η ένωση συστεγάζεται με εμπορική επιχείρηση ή υποκρύπτεται άσκηση
εμπορικής δραστηριότητας με τη λειτουργία της ένωσης ή η ένωση δεν επιδεικνύει την αθλητική
δραστηριότητα , όπως αυτή προβλέπεται στο καταστατικό της αθλητικής ένωσης ή της ομοσπονδίας
της οποίας είναι μέλος, ή δεν τηρεί τα προβλεπόμενα στο άρθρο 15 του παρόντος νόμου βιβλία.

Αρθρο: 18
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΕΝΩΣΕΙΣ
Τίτλος Αρθρου
Τοπική επιτροπή
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΝΩΣΕΙΣ, ΑΘΛΗΤΙΚΕΣ ΟΜΟΣΠΟΝΔΙΕΣ
Κείμενο Αρθρου
Οπου δεν λειτουργεί αθλητική ένωση επιτρέπεται η λειτουργία τοπικής επιτροπής από
εκπροσώπους σωματείων που καλλιεργούν το ίδιο άθλημα ή κλάδο άθλησης, σύμφωνα με όσα
προβλέπονται στον ειδικό κανονισμό της οικείας αθλητικής ομοσπονδίας.

Αρθρο: 19
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΟΜΟΣΠΟΝΔΙΕΣ
Τίτλος Αρθρου
Εννοια - Σκοπός
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΝΩΣΕΙΣ, ΑΘΛΗΤΙΚΕΣ ΟΜΟΣΠΟΝΔΙΕΣ
Κείμενο Αρθρου
ΚΕΦΑΛΑΙΟ Γ'
ΑΘΛΗΤΙΚΗ ΟΜΟΣΠΟΝΔΙΑ
1. Αθλητική ομοσπονδία είναι η ανώτατη οργάνωση αθλητικών σωματείων ή αθλητικών ενώσεων
(νομικό πρόσωπο ιδιωτικού δικαίου) που καλλιεργούν το ίδιο άθλημα ή κλάδο άθλησης, έχει σκοπό
την καλλιέργεια και την ανάπτυξή του σε όλη τη χώρα και λειτουργεί σύμφωνα με τις διατάξεις του
άρθρου 78 και επόμενο του Αστικού Κώδικα.
2. Για κάθε άθλημα ή κλάδο άθλησης επιτρέπεται η σύσταση μίας (1) μόνο ομοσπονδίας για όλη τη
χώρα. Η ομοσπονδία εκπροσωπεί το άθλημα διεθνώς, σύμφωνα με τους ισχύοντες κανονισμούς της
οικείας διεθνούς αθλητικής ομοσπονδίας και της Διεθνούς Ολυμπιακής Επιτροπής (Δ.Ο.Ε.) και η
έδρα της ορίζεται από το καταστατικό της. Επιτρέπεται σε ειδικές περιπτώσεις μία ομοσπονδία να

περιλαμβάνει και άλλα αθλήματα ή κλάδους άθλησης, εκτός από το βασικό άθλημα ή κλάδο
άθλησης, εφόσον τα αθλήματα και οι κλάδοι δεν είναι δυνατόν να υπαχθούν σε ξεχωριστή
ομοσπονδία.

Αρθρο: 20
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΟΜΟΣΠΟΝΔΙΕΣ
Τίτλος Αρθρου
Σύσταση - Μέλη
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΝΩΣΕΙΣ, ΑΘΛΗΤΙΚΕΣ ΟΜΟΣΠΟΝΔΙΕΣ
Κείμενο Αρθρου
1. Για τη σύσταση ομοσπονδίας απαιτούνται αποφάσεις των διοικητικών συμβουλίων ή των γενικών
συνελεύσεων είκοσι (20) τουλάχιστον αθλητικών σωματείων ή πέντε (5) τουλάχιστον αθλητικών
ενώσεων που καλλιεργούν το ίδιο άθλημα ή τον ίδιο κλάδο άθλησης, επιδεικνύοντας αγωνιστική
δραστηριότητα.
2. Η εγγραφή μέλους σε αθλητική ομοσπονδία γίνεται με απόφαση του διοικητικού της συμβουλίου
και η διαγραφή με απόφαση της γενικής συνέλευσης της ομοσπονδίας. Δεν επιτρέπονται διακρίσεις
σε τακτικά, δόκιμα ή πάρεδρα μέλη ή άλλες παρόμοιες. Η δυνατότητα και οι προϋποθέσεις άσκησης
του δικαιώματος ψήφου των σωματείων ή των ενώσεων, που εγγράφονται στη δύναμη της οικείας
αθλητικής ομοσπονδίας και πριν αυτά αποκτήσουν την ειδική αθλητική αναγνώριση, καθορίζονται
από το καταστατικό της ομοσπονδίας.

Αρθρο: 21
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΟΜΟΣΠΟΝΔΙΕΣ
Τίτλος Αρθρου
Κωλύματα - Περιορισμοί
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΝΩΣΕΙΣ, ΑΘΛΗΤΙΚΕΣ ΟΜΟΣΠΟΝΔΙΕΣ
Κείμενο Αρθρου
Οι διατάξεις των άρθρων 3 και 12 του παρόντος νόμου εφαρμόζονται αναλογικά και στα
προβλεπόμενα από το καταστατικό και τους κανονισμούς όργανα των οικείων αθλητικών
ομοσπονδιών.

Αρθρο: 22
Ημ/νία: 15.09.2004
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΟΜΟΣΠΟΝΔΙΕΣ
Τίτλος Αρθρου
Διοικητικό Συμβούλιο
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΝΩΣΕΙΣ, ΑΘΛΗΤΙΚΕΣ ΟΜΟΣΠΟΝΔΙΕΣ
Σχόλια
Η παρ. 6 προστέθηκε με τη παρ. 9 άρθρου 73 Ν. 3057/2002 (ΦΕΚ Α 239)με ισχύ 10.10.2002.- Η
παρ. 3, που είχε αντικατασταθεί με την παρ. 15β του άρθρου 8 του ν. 3207/2003 (Α΄
302/24.12.2003), τίθεται όπως αντικαταστάθηκε εκ νέου με την παρ. 7 του άρθρου 28 του ν.
3262/2004 (Α΄ 173/15.9.2004).
Κείμενο Αρθρου
1. Το διοικητικό συμβούλιο (Δ.Σ.) της αθλητικής ομοσπονδίας εκλέγεται για τετραετή θητεία εντός του
τελευταίου τετραμήνου του έτους διεξαγωγής των Ολυμπιακών Αγώνων και αποτελείται:

α) από πέντε (5) έως επτά (7) μέλη, εάν η ομοσπονδία έχει στη δύναμή της είκοσι (20) μέχρι τριάντα
(30) σωματεία,
β) από επτά (7) έως ένδεκα (11) μέλη, εάν η ομοσπονδία έχει στη δύναμή της τριάντα ένα (31) έως
εκατό (100) σωματεία,
γ) από ένδεκα (11) έως δεκαπέντε (15) μέλη, εάν η ομοσπονδία έχει στη δύναμή της εκατόν ένα
(101) έως διακόσια πενήντα (250) σωματεία,
δ) από δεκαπέντε (15) έως είκοσι ένα (21) μέλη, εάν η ομοσπονδία έχει στη δύναμή της διακόσια
πενήντα ένα (251) ή περισσότερα σωματεία.
2. Οποιαδήποτε αύξηση ή μείωση του αριθμού των μελών της ομοσπονδίας, μετά την εκλογή των
μελών του Δ.Σ., δεν επηρεάζει την αριθμητική του συγκρότηση.
«3. Οι διατάξεις των άρθρων 2, 3 και 4 του άρθρου 13 του παρόντος νόμου εφαρμόζονται ανάλογα.»
4. Υπάλληλος της Γ.Γ.Α., ο οποίος εκλέγεται πρόεδρος, γενικός γραμματέας, ταμίας αθλητικής
ομοσπονδίας, αποσπάται με απόφαση του αρμόδιου για τον αθλητισμό Υπουργού, για όσο χρόνο
διατηρεί την ιδιότητα αυτή, σε υπηρεσία αθλητικού φορέα που εποπτεύεται από τη Γ.Γ.Α. και έχει τη
μορφή του νομικού προσώπου ιδιωτικού δικαίου του δημόσιου τομέα.
5. Κάθε μέλος Δ.Σ. αθλητικής ομοσπονδίας υποχρεούται να υποβάλει δήλωση της περιουσιακής
κατάστασης αυτού, της συζύγου του και των ανηλίκων τέκνων του στον αρμόδιο Αντεισαγγελέα του
Αρείου Πάγου, σύμφωνα με τις διατάξεις του ν. 2429/1996 (ΦΕΚ 155 Α'). Οι διατάξεις των άρθρων
24 έως 29 του νόμου αυτού έχουν εφαρμογή και για τα μέλη των Δ.Σ. όλων των αθλητικών
ομοσπονδιών.
"6. Στο Δ.Σ. της Ελληνικής Ποδοσφαιρικής Ομοσπονδίας συμμετέχουν, χωρίς δικαίωμα ψήφου,
καλούμενοι στις συνεδριάσεις, οι εκπρόσωποι του Πανελλήνιου Συνδέσμου Αμειβομένων
Ποδοσφαιριστών, της Ομοσπονδίας Διαιτητών Ποδοσφαίρου Ελλάδος και της Ομοσπονδίας
Προπονητών Ποδοσφαίρου Ελλάδος."

Αρθρο: 23
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΟΜΟΣΠΟΝΔΙΕΣ
Τίτλος Αρθρου
Ειδικός συνεργάτης ομοσπονδίας
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΝΩΣΕΙΣ, ΑΘΛΗΤΙΚΕΣ ΟΜΟΣΠΟΝΔΙΕΣ
Σχόλια
Η τελευταία παράγραφος μετά την παρ. 4 μέσα σε "" προστέθηκε με το άρθρο 78 παρ. 7 περ. α του
ν.3057/2002.
Κείμενο Αρθρου
1. Κάθε ομοσπονδία που περιλαμβάνει πάνω από εκατό (100) αθλητικά σωματεία - μέλη δικαιούται,
εκτιμώντας τις ανάγκες, τις δραστηριότητες και την προοπτική της, να προσλαμβάνει ειδικό
συνεργάτη.
2. Ο ειδικός συνεργάτης προσλαμβάνεται με σχέση εξαρτημένης εργασίας χρονικής διάρκειας
τεσσάρων (4) ετών, που επιτρέπεται να ανανεώνεται ή να παρατείνεται για ίσο χρονικό διάστημα
κάθε φορά. Η πρόσληψη γίνεται με απόφαση του Δ.Σ.. Ως ειδικός συνεργάτης επιλέγεται πρόσωπο
αναγνωρισμένου κύρους που έχει διακριθεί στο χώρο του αθλητισμού, κατά προτίμηση, ή στον
επιχειρηματικό ή επαγγελματικό τομέα, κατέχει πτυχίο ή δίπλωμα ανώτατου εκπαιδευτικού
ιδρύματος της ημεδαπής ή ισότιμο πανεπιστημίου της αλλοδαπής και κατέχει μεταπτυχιακό τίτλο
σπουδών ετήσιας τουλάχιστον διάρκειας ή έχει εμπειρία δύο (2) τουλάχιστον ετών σε αθλητικά
θέματα και γνωρίζει άριστα δύο (2) τουλάχιστον ξένες γλώσσες χωρών της Ευρωπαϊκής Ενωσης. Οι
πάσης φύσεως αποδοχές του ειδικού συνεργάτη και γενικά κάθε παροχή σε αυτόν καθορίζονται από
το Δ.Σ., σε κάθε όμως περίπτωση δεν μπορούν να υπερβαίνουν τις αποδοχές που λαμβάνει ο
Γενικός Διευθυντής Κεντρικής Υπηρεσίας Υπουργείου, έγγαμος με δύο τέκνα και με εικοσαετή
προϋπηρεσία. Ο ειδικός συνεργάτης συμβάλλεται υποχρεωτικά εγγράφως με την ομοσπονδία και η
σχετική σύμβαση, για να είναι έγκυρη, απαιτείται να κατατεθεί και να θεωρηθεί από την αρμόδια
Δημόσια Οικονομική Υπηρεσία (Δ.Ο.Υ.).
3. Ο ειδικός συνεργάτης συμμετέχει στις συνεδριάσεις του Δ.Σ. χωρίς δικαίωμα ψήφου και έχει τις
αρμοδιότητες που του αναθέτει το Δ.Σ., μεταξύ των οποίων ενδεικτικά και τις παρακάτω:
α) μεριμνά για την εκτέλεση των αποφάσεων του Δ.Σ.,
β) καταρτίζει και εισηγείται στο Δ.Σ. το σχέδιο του προϋπολογισμού της ομοσπονδίας,
γ) καταρτίζει και εισηγείται στο Δ.Σ. τα σχέδια των κανονισμών της ομοσπονδίας.
4. Η σύμβαση του ειδικού συνεργάτη μπορεί να καταγγέλλεται μόνο για σπουδαίο λόγο, ύστερα από

πλήρως αιτιολογημένη απόφαση του Δ.Σ. της ομοσπονδίας, με πλειοψηφία δύο τρίτων (2/3) του
συνόλου των μελών του και χωρίς να θεμελιώνεται δικαίωμα αποζημίωσης ή άλλης απαίτησης από
οποιαδήποτε αιτία που πηγάζει από τη σύμβαση.
"Η Εθνική Αθλητική Ομοσπονδία Ατόμων με Αναπηρίες δικαιούται λόγω των αναγκών της να
προσλαμβάνει σε κάθε περίπτωση ειδικό συνεργάτη κατά τα προβλεπόμενα στο άρθρο αυτό."

Αρθρο: 24
Ημ/νία: 15.09.2004
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΟΜΟΣΠΟΝΔΙΕΣ
Τίτλος Αρθρου
Συνελεύσεις - Αρχαιρεσίες - Οργανα
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΝΩΣΕΙΣ, ΑΘΛΗΤΙΚΕΣ ΟΜΟΣΠΟΝΔΙΕΣ
Σχόλια
- Η παρ. 10 προστέθηκε με την παρ. 2 του άρθρου 28 του ν. 3262/2004 (Α΄ 173/15.9.2004), ενώ η
παρ. 1 αντικαταστάθηκε και τα εντός " " εδάφια της παρ. 6 τίθενται, εις αντικατάσταση του πρώην
δεύτερου εδαφίου της ιδίας παρ., με τις παρ. 1 και 2 αντιστοίχως του άρθρου 30 του ν. 3262/2004
(Α΄173/15.9.2004) με έναρξη ισχύος των τελευταίων, σύμφωνα με την παρ. 3 του άρθρου 32 του εν
λόγω νόμου, από 1.1.2005.
Κείμενο Αρθρου
«1. Οι αρχαιρεσίες για τα όργανα των αθλητικών ομοσπονδιών διεξάγονται από τριμελή εφορευτική
επιτροπή. Της εφορευτικής επιτροπής προεδρεύει δικαστικός αντιπρόσωπος, χωρίς τη συμμετοχή
του οποίου δεν επιτρέπεται να διενεργηθούν αρχαιρεσίες. Τα λοιπά μέλη εκλέγονται από το σώμα
των μελών της Γενικής Συνέλευσης.»
2. Δικαστικός αντιπρόσωπος ορίζεται, με αίτηση της οικείας αθλητικής ομοσπονδίας, πρωτοδίκης
Διοικητικών Δικαστηρίων ή της Πολιτικής και Ποινικής Δικαιοσύνης, από τον προϊστάμενο του
αρμόδιου Πρωτοδικείου του τόπου διεξαγωγής των αρχαιρεσιών.
3. Δικαστικός αντιπρόσωπος, ως πρόεδρος της εφορευτικής επιτροπής, μπορεί να ορισθεί και για τις
αρχαιρεσίες οργάνων αθλητικών ενώσεων η σωματείων, εφόσον ο προϊστάμενος του Πρωτοδικείου
της έδρας της ένωσης ή του σωματείου κρίνει αναγκαία την παρουσία του στις αρχαιρεσίες. Ο
ορισμός του δικαστικού αντιπροσώπου για αρχαιρεσίες σε ένωση γίνεται ύστερα από αίτηση του
Δ.Σ. της αθλητικής ένωσης ή ποσοστού είκοσι τοις εκατό (20%) τουλάχιστον των σωματείων μελών
της και για αρχαιρεσίες σε σωματείο ύστερα από αίτηση του Δ.Σ. του αθλητικού σωματείου ή είκοσι
(20) τουλάχιστον μελών του.
4. Με το καταστατικό της οικείας αθλητικής ομοσπονδίας και με την επιφύλαξη των διατάξεων του
παρόντος ρυθμίζονται όλα τα θέματα που αφορούν τις αρχαιρεσίες, τις προϋποθέσεις και τη
διαδικασία σύγκλησης και συμμετοχής των μελών στις συνελεύσεις, τον τρόπο λήψης αποφάσεων
σε αυτές, τα όργανα της ομοσπονδίας, τη συγκρότηση των οργάνων, τη λειτουργία και την
οργάνωση της ομοσπονδίας και κάθε άλλο σχετικό θέμα.
5. Σε αθλητικές ομοσπονδίες στις οποίες δεν λειτουργούν ενώσεις, δικαίωμα ψήφου στις γενικές
συνελεύσεις έχουν μόνο αντιπρόσωποι των αθλητικών σωματείων, τα οποία πληρούν τις
προϋποθέσεις που ορίζονται από το καταστατικό της ομοσπονδίας. Κάθε σωματείο - μέλος της
ομοσπονδίας εκπροσωπείται στη γενική συνέλευση με έναν (1) μόνο αντιπρόσωπο, που ορίζεται με
τον αναπληρωτή του, με απόφαση του Δ.Σ. του σωματείου. Ως αντιπρόσωπος ορίζεται μέλος του
σωματείου που έχει αποκτήσει κατά το χρόνο του ορισμού του το δικαίωμα να εκλέγει και να
εκλέγεται. Κάθε αντιπρόσωπος μπορεί να εκπροσωπεί ένα μόνο σωματείο. Κάθε σωματείο - μέλος
της ομοσπονδίας διαθέτει μια μόνο ψήφο στη γενική συνέλευση.
6. Σε αθλητικές ομοσπονδίες στις οποίες λειτουργούν ενώσεις, δικαίωμα ψήφου στις γενικές
συνελεύσεις των ομοσπονδιών αυτών έχουν είτε αντιπρόσωποι των ειδικά αναγνωρισμένων
αθλητικών ενώσεων είτε αντιπρόσωποι των ειδικά αναγνωρισμένων αθλητικών σωματείων,
σύμφωνα με όσα ορίζονται από το καταστατικό της οικείας αθλητικής ομοσπονδίας. «Σε περίπτωση
που, σύμφωνα με το καταστατικό, ψηφίζουν αντιπρόσωποι ενώσεων, δικαίωμα ψήφου στις Γενικές
Συνελεύσεις των ομοσπονδιών έχουν αντιπρόσωποι των ειδικά αναγνωρισμένων αθλητικών
σωματείων, οι οποίοι πρέπει να είναι μέλη των σωματείων. Η ιδιότητα του μέλους προκύπτει με
βεβαίωση του αθλητικού σωματείου και σχετική δήλωση του Ν. 1599/1986 του Προέδρου του Δ.Σ.
του αθλητικού συλλόγου, που κατατίθεται στον Πρόεδρο της εφορευτικής επιτροπής. Κάθε ειδικά
αναγνωρισμένη αθλητική ένωση με Γενική Συνέλευση και υπό τις προϋποθέσεις των παραγράφων 2
και 3 του άρθρου 14 διεξάγει αρχαιρεσίες για την ανάδειξη των αντιπροσώπων που θα συμμετέχουν
στις Γενικές Συνελεύσεις της ομοσπονδίας, με δικαίωμα ψήφου, τουλάχιστον δεκαπέντε (15) ημέρες

πριν τη διεξαγωγή των αρχαιρεσιών της ομοσπονδίας. Ανάλογα με τον αριθμό των σωματείων μελών που έχουν δικαίωμα ψήφου στις ως άνω Γενικές Συνελεύσεις των ενώσεων εκλέγονται και οι
αντιπρόσωποι - εκλέκτορες εκάστης ένωσης με ποσοστιαία αναλογία, ανά δέκα (10) σωματεία ένας
(1) αντιπρόσωπος με τον αναπληρωματικό του.
Ο αριθμός των αντιπροσώπων - εκλεκτόρων είναι το αποτέλεσμα της διαίρεσης του αριθμού των
σωματείων, που έχουν δικαίωμα ψήφου στις ως άνω Γενικές Συνελεύσεις των ενώσεων δια δέκα. Ο
αριθμός που προκύπτει στρογγυλοποιείται προς τα πάνω εάν το πρώτο ψηφίο μετά την
υποδιαστολή είναι μεγαλύτερο ή ίσο με πέντε (5) και προς τα κάτω εάν είναι μικρότερο του πέντε (5).
Οι υποψήφιοι καταχωρούνται σε ένα ενιαίο ψηφοδέλτιο και το δικαίωμα σταυροδοσίας είναι μέχρι
του αριθμού των εκλεγομένων εκάστης ένωσης, το οποίο και θα αναγράφεται σε κάθε ψηφοδέλτιο.»
7. Οι διατάξεις της παρ. 3 του άρθρου 14 εφαρμόζονται και για τις συνελεύσεις της αθλητικής
ομοσπονδίας.
8. Σε περίπτωση κατά την οποία το καταστατικό αθλητικής ομοσπονδίας προβλέπει ότι οι
αρχαιρεσίες γίνονται με βάση συνδυασμούς υποψηφίων, η διαδικασία εκλογής των υποψήφιων
μελών του Δ.Σ. ορίζεται ως εξής: ο πρώτος σε ψήφους συνδυασμός εκλέγει αριθμό μελών σε
ποσοστό τουλάχιστον εβδομήντα τοις εκατό (70%) του συνολικού αριθμού μελών του Δ.Σ., ο δε
υπόλοιπος αριθμός μελών του Δ.Σ. εκλέγεται αναλογικά από τους άλλους συνδυασμούς και υπό την
προϋπόθεση ότι ο καθένας από αυτούς
συγκεντρώνει αριθμό ψήφων, σε ποσοστό τουλάχιστον είκοσι τοις εκατό (20%) επί του συνολικού
αριθμού των εγκύρων ψηφοδελτίων. Σε περίπτωση κατά την οποία κανένας συνδυασμός, πλην
εκείνου που πλειοψήφησε, δεν συγκεντρώσει το προαναφερόμενο ποσοστό ψήφων, ο
πλειοψηφήσας συνδυασμός εκλέγει το σύνολο των μελών του Δ.Σ.. Σε όσα καταστατικά αθλητικών
ομοσπονδιών προβλέπεται σύστημα απλής αναλογικής για την ανάδειξη των μελών του Δ.Σ., δεν
έχουν εφαρμογή τα οριζόμενα στα προηγούμενα εδάφια της παραγράφου αυτής.
9. Στις αθλητικές ομοσπονδίες στις οποίες καλλιεργούνται αθλήματα ή κλάδοι άθλησης, στους
οποίους συμμετέχουν αθλητές και των δύο φύλων, ποσοστό τουλάχιστον είκοσι τοις εκατό (20%),
από τον αριθμό τον εκλεγόμενων μελών του Δ.Σ. αυτών, καταλαμβάνουν υποψήφιοι του ενός από
τα δύο φύλα και με την προϋπόθεση ότι ο αριθμός των υποψηφίων κάθε φύλου είναι τουλάχιστον
διπλάσιος του ελάχιστου αριθμού των κατά το ποσοστό είκοσι τοις εκατό (20%) εκλεγομένων.
«10. Κατά τη διενέργεια αρχαιρεσιών στις αθλητικές ομοσπονδίες, ενώσεις και σωματεία που
διέπονται από τον παρόντα νόμο επιβάλλεται η αυτοπρόσωπη παρουσία των εκλεκτόρων
απαγορευομένης της δια πληρεξουσίου συμμετοχής.»

Αρθρο: 25
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΟΜΟΣΠΟΝΔΙΕΣ
Τίτλος Αρθρου
Βιβλία
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΝΩΣΕΙΣ, ΑΘΛΗΤΙΚΕΣ ΟΜΟΣΠΟΝΔΙΕΣ, ΒΙΒΛΙΑ
Σχόλια
Η παρ. 1 τροποποιήθηκε με τη παρ. 1 άρθρου 74 Ν.3057/2002 (ΦΕΚ Α 239)με ισχύ 10.10.2002.
Κείμενο Αρθρου
"1. Οι διατάξεις του άρθρου 6 του παρόντος νόμου εφαρμόζονται ανάλογα και για τα βιβλία που
υποχρεωτικά τηρεί κάθε αθλητική ομοσπονδία, πλην του βιβλίου του εδαφίου δ' εσόδων-εξόδων, το
οποίο αντικαθίσταται με βιβλία Γ κατηγορίας, με την επιφύλαξη των διατάξεων της παραγράφου 3
του άρθρου 2 του Π.Δ. 186/1992."
2. Με κοινή απόφαση του αρμόδιου για τον αθλητισμό Υπουργού και του Υπουργού Οικονομικών
επιτρέπεται να ορίζονται και άλλα βιβλία, εκτός από τα προβλεπόμενα στον παρόντα νόμο, καθώς
και ο τρόπος τήρησής τους.

Αρθρο: 26
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΟΜΟΣΠΟΝΔΙΕΣ
Τίτλος Αρθρου

Υποχρεώσεις - Δικαιώματα
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΝΩΣΕΙΣ, ΑΘΛΗΤΙΚΕΣ ΟΜΟΣΠΟΝΔΙΕΣ
Σχόλια
Η παρ. 6 προστέθηκε με τη παρ. 2 άρθρου 74 Ν.3057/2002 (ΦΕΚ Α 239)με ισχύ 10.10.2002.
Κείμενο Αρθρου
1. Οι διατάξεις των παραγράφων 1, 3, 4 και 5 του άρθρου 7 του παρόντος νόμου εφαρμόζονται
ανάλογα και για τον προσδιορισμό των υποχρεώσεων και των δικαιωμάτων κάθε αθλητικής
ομοσπονδίας.
2. Η ομοσπονδία υποχρεούται να τηρεί μητρώο αθλητών και μητρώο προπονητών.
3. Δεν επιτρέπεται η έκτακτη επιχορήγηση αθλητικής ομοσπονδίας που διεκδίκησε και ανέλαβε τη
διοργάνωση στην Ελλάδα ευρωπαϊκού ή παγκόσμιου πρωταθλήματος οποιασδήποτε κατηγορίας ή
διεθνών αγώνων με μεγάλη γενικά σημασία και διεθνή εμβέλεια, χωρίς τη σύμφωνη γνώμη και
έγκριση του αρμόδιου για τον αθλητισμό Υπουργού. Αν η διεκδίκηση μιας τέτοιας διοργάνωσης με τη
σύμφωνη γνώμη του αρμόδιου για τον αθλητισμό Υπουργού τελεσφορήσει, η σύσταση οργανωτικής
επιτροπής, σύμφωνα με τα οριζόμενα από το άρθρο 53 παρ.1 του παρόντος νόμου, είναι
υποχρεωτική.
4. Η αθλητική ομοσπονδία υποχρεούται να ενσωματώνει στον κανονισμό του άρθρου 27 του
παρόντος νόμου τους κανονισμούς και τις αποφάσεις της Διεθνούς Ολυμπιακής Επιτροπής, για τη
φαρμακοδιέγερση.
5. Σε περίπτωση διάλυσης αθλητικής ομοσπονδίας, τα περιουσιακά της στοιχεία, μετά την
εκκαθάριση, περιέρχονται στη Γενική Γραμματεία Αθλητισμού, για εξυπηρέτηση αθλητικών αναγκών.
"6. Προκειμένου να συμμετάσχει αθλητική ομοσπονδία σε διεθνείς αγώνες ή αθλητικές συναντήσεις
στο εξωτερικό που περιλαμβάνονται στο εγκεκριμένο από τη Γενική Γραμματεία Αθλητισμού ετήσιο
αγωνιστικό πρόγραμμά της, υποβάλλεται, κάθε φορά, προ είκοσι τουλάχιστον ημερών, αίτηση προς
έγκριση μετάβασης με το εξής περιεχόμενο:
α) τόπο, χρόνο και σκοπό μετάβασης,
β) πλήρη στοιχεία και ιδιότητα των μελών που πρόκειται να μεταβούν και
γ) αναλυτικό προϋπολογισμό της σχετικής δαπάνης.
Σε επείγουσες περιπτώσεις η 20ήμερος προθεσμία μπορεί να μην τηρείται. Οι διατάξεις του
παραπάνω εδαφίου, πλην της περίπτωσης γ', εφαρμόζονται αναλόγως και επί αθλητικών
σωματείων, ενώσεων, συνδέσμων, Τ.Α.Α. ή Α.Α.Ε. Υστερα από αίτηση της οικείας αθλητικής
ομοσπονδίας, μπορεί να χορηγείται έγκριση για τη μετάκληση στη χώρα αλλοδαπών αθλητικών
αποστολών ή μεμονωμένων αθλητών για τη συμμετοχή τους σε κάθε είδους διεθνείς αγώνες ή
διεθνείς αθλητικές συναντήσεις. Η έγκριση μετάβασης ή μετάκλησης χορηγείται προκειμένου περί
αθλητικών σωματείων από την εποπτεύουσα αρχή του άρθρου 13 παράγραφος 1, με εξαίρεση τα
αθλητικά σωματεία που μετέχουν σε πρωταθλήματα εθνικών κατηγοριών ομαδικών αθλημάτων, στα
οποία η έγκριση χορηγείται από τη Γ.Γ.Α. Από τη Γ.Γ.Α. επίσης χορηγείται η ανωτέρω έγκριση στις
αθλητικές ομοσπονδίες, ενώσεις, Τ.Α.Α. ή Α.Α.Ε."

Αρθρο: 27
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΟΜΟΣΠΟΝΔΙΕΣ
Τίτλος Αρθρου
Κανονισμοί
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΝΩΣΕΙΣ, ΑΘΛΗΤΙΚΕΣ ΟΜΟΣΠΟΝΔΙΕΣ, ΚΑΝΟΝΙΣΜΟΙ
Σχόλια
Το παρόν άρθρο τροποποιήθηκε με τη παρ.3 άρθρου 74 Ν.3057/2002 (ΦΕΚ Α 239).
Κείμενο Αρθρου
"Με την επιφύλαξη της παραγράφου 2 του άρθρου 104, με γενικούς ή ειδικούς κανονισμούς, που
ψηφίζει η γενική συνέλευση των μελών κάθε αθλητικής ομοσπονδίας του οικείου αθλήματος ή του
οικείου κλάδου άθλησης, τίθενται οι κανόνες που ισχύουν για όλα τα θέματα που αφορούν την
οργάνωση και τη διεξαγωγή του αθλήματος ή των αθλημάτων που υπάγονται σε αυτή, καθώς και
κάθε άλλη σχετική λεπτομέρεια. Για την κατάρτιση των παραπάνω κανονισμών λαμβάνονται υπόψη
οι ισχύοντες διεθνείς κανονισμοί. Η τήρηση των κανόνων αυτών είναι υποχρεωτική για τα αθλητικά
σωματεία και τις αθλητικές ενώσεις που ανήκουν στην αρμοδιότητα της οικείας ομοσπονδίας. Οι
κανονισμοί και οι τροποποιήσεις τους υπόκεινται σε έλεγχο νομιμότητας από τον Υπουργό

Πολιτισμού. Μετά την παρέλευση άπρακτου ενός μηνός από την ημερομηνία υποβολής τους, οι
κανονισμοί αυτοί θεωρούνται ότι έχουν νομίμως εκδοθεί. Αν κατά τον έλεγχο νομιμότητας
κανονισμού διαπιστωθεί ότι ρυθμίσεις αυτού πρέπει να τροποποιηθούν, να συμπληρωθούν ή να
εναρμονιστούν, ο κανονισμός αυτός αναπέμπεται στην οικεία ομοσπονδία, της οποίας το Δ.Σ.
οφείλει να συμμορφωθεί, μέσα σε δέκα ημέρες από την αναπομπή. Σε περίπτωση μη
συμμόρφωσης, ο Υπουργός μπορεί να αναστείλει την τακτική επιχορήγηση της ομοσπονδίας."

Αρθρο: 28
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΟΜΟΣΠΟΝΔΙΕΣ
Τίτλος Αρθρου
Ειδική αθλητική αναγνώριση
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΝΩΣΕΙΣ, ΑΘΛΗΤΙΚΕΣ ΟΜΟΣΠΟΝΔΙΕΣ
Σχόλια
Η παρ. 1 τροποποιήθηκε, οι παρ. 4-5 ενοποιήθηκαν σε παρ. 4 και η παρ. 6 αναριθμήθηκε σε 5 με τις
παρ. 4-6 άρθρου 74 Ν.3057/2002 (ΦΕΚ Α' 239),με ισχύ 10.10.2002.
Κείμενο Αρθρου
"1. Με απόφαση του Υπουργού Πολιτισμού μπορεί να παρέχεται σε αθλητική ομοσπονδία, ύστερα
από αίτηση του Δ.Σ. αυτής, ειδική αθλητική αναγνώριση, ιδίως εάν για το άθλημα ή τον κλάδο
άθλησης που καλλιεργεί υπάρχει αντίστοιχη παγκόσμια ομοσπονδία αναγνωρισμένη από τη Δ.Ο.Ε."
2. Η απόφαση της ειδικής αθλητικής αναγνώρισης ανακαλείται με αιτιολογημένη απόφαση του
αρμόδιου για τον αθλητισμό Υπουργού.
3. Για να αναγνωρισθεί αυτοτελής ομοσπονδία αθλήματος ή κλάδου άθλησης που αποχωρίζεται
από την ομοσπονδία στην οποία αρχικά είχε υπαχθεί, απαιτείται:
α) Το άθλημα ή ο κλάδος άθλησης που αναπτύσσει η νέα ομοσπονδία να περιλαμβάνεται στο
επίσημο πρόγραμμα των Ολυμπιακών Αγώνων.
β) Να υπάρχει αντίστοιχη αυτοτελής παγκόσμια ομοσπονδία, αναγνωρισμένη από η Διεθνή
Ολυμπιακή Επιτροπή (Δ.Ο.Ε.), στην οποία και να υπάγεται διεθνώς το άθλημα ή ο κλάδος άθλησης.
Αν το άθλημα ή ο κλάδος άθλησης, που καλλιεργεί η υπό αναγνώριση ομοσπονδία, περιλαμβάνεται
στο επίσημο πρόγραμμα των Ολυμπιακών Αγώνων, απαιτείται επιπλέον να πληρούνται οι
προϋποθέσεις συμμετοχής εκπροσώπου της στη σύνθεση της ολομέλειας της Ελληνικής
Ολυμπιακής Επιτροπής, με ανάλογη εφαρμογή των κανόνων του καταστατικού χάρτη της Δ.Ο.Ε..
γ) Να υπάρχουν σχετικές αποφάσεις των Δ.Σ. ή των γενικών συνελεύσεων άνω του πενήντα τοις
εκατό (50%) των σωματείων που επιδεικνύουν την κατά καταστατικό της οικείας ομοσπονδίας
αθλητική δραστηριότητα στο οικείο άθλημα ή κλάδο άθλησης, σωματεία αυτά να έχουν λάβει την
κατά τις διατάξεις του άρθρου 8 του παρόντος νόμου ειδική αθλητική αναγνώριση και ο συνολικός
αριθμός τους να είναι τουλάχιστον είκοσι (20). Τα υπόλοιπα σωματεία του ίδιου αθλήματος ή του
ίδιου κλάδου άθλησης, που δεν έλαβαν αποφάσεις για αποχώρηση από την ομοσπονδία
αυτοδικαίως, διαγράφονται από αυτή και εντάσσονται στη νέα ομοσπονδία από τη σύστασή της,
εκτός αν λάβουν αποφάσεις για τη μη ένταξή τους στη νέα ομοσπονδία, οπότε διαγράφονται από
την αρχική ομοσπονδία ταυτόχρονα με τη σύσταση της νέας ομοσπονδίας.
"4. Αν ο αριθμός των αθλητικών σωματείων ομοσπονδίας που καλλιεργεί το ίδιο άθλημα ή τον ίδιο
κλάδο άθλησης και έχουν λάβει την ειδική αθλητική αναγνώριση περιορισθεί σε δεκαπέντε (15) και
κάτω και εφόσον στην ομοσπονδία δεν υπάγεται άλλο άθλημα, το άθλημα ή ο κλάδος άθλησης που
καλλιεργούν υπάγεται, με απόφαση του αρμόδιου για τον αθλητισμό Υπουργού, σε άλλη
ομοσπονδία που νόμιμα λειτουργεί.
Ειδικά για τις αθλητικές ομοσπονδίες του γκολφ και του κρίκετ η διάταξη του προηγούμενου εδαφίου
εφαρμόζεται, εφόσον ο αριθμός των σωματείων - μελών περιορισθεί σε πέντε (5)."
"5"(6). Ο αρμόδιος για τον αθλητισμό Υπουργός μπορεί με απόφασή του να υπαγάγει, σε ειδικά
αναγνωρισμένη αθλητική ομοσπονδία, άθλημα ή κλάδο άθλησης για τον οποίο δεν υφίσταται ειδικά
αναγνωρισμένη αθλητική ομοσπονδία, καθώς και άθλημα η κλάδο άθλησης για την υπαγωγή του
οποίου υφίσταται αμφισβήτηση.

Αρθρο: 29
Ημ/νία: 15.09.2004
Ημ/νία Ισχύος: 17.06.1999

Περιγραφή όρου θησαυρού: ΑΘΛΗΤΙΣΜΟΣ ΑΤΟΜΩΝ ΜΕ ΕΙΔΙΚΕΣ ΑΝΑΓΚΕΣ
Τίτλος Αρθρου
Αθλητισμός ατόμων με ειδικές ανάγκες
Λήμματα
ΑΘΛΗΤΙΣΜΟΣ, ΑΤΟΜΑ ΜΕ ΕΙΔΙΚΕΣ ΑΝΑΓΚΕΣ
Σχόλια
- Το εντός " " πρώτο εδάφιο της παρ. 3 τίθεται όπως αντικαταστάθηκε με την παρ. 2 του άρθ. 18 του
Ν. 2947/01 (Α΄ 228) και ισχύει από 9.10.2001.- Το εντός " " πέμπτο εδάφιο της παρ. 4 και το εντός "
" εδάφιο της ίδιας παραγράφου μετά τη φράση "από τη δημοσίευση του νόμου αυτού"
αντικαταστάθηκε και προστέθηκε αντιστοίχως με τις παρ. 3 και 4 του άρθ. 18 του Ν. 2947/01 (Α
228), ισχύουν δε από 9.10.2001.- Η παρ. 1 προστέθηκε με το άρθρο 78 παρ. 7 περ. β του ν.
3057/2002.- Το εντός " " τέταρτο εδάφιο του στοιχείου Α΄της παρ. 9 του παρόντος τίθεται όπως
αντικαταστάθηκε με την περ. η της παρ. 15 του άρθρου 8 του ν. 3207/2003 (Α΄ 302/24.12.2003).- Το
εντός " " τελευταίο εδάφιο της παρ. 4 προστέθηκε με την παρ. 3 του άρθρου 28 του ν. 3262/2004 (Α΄
173/15.9.2004).
Κείμενο Αρθρου
1. Ο αθλητισμός των ατόμων με ειδικές ανάγκες (Α.Μ.Ε.Α.) είναι ένας ιδιαίτερος τομέας άθλησης,
που τελεί υπό την προστασία του Κράτους.
2. Για την ανάπτυξη του αθλητισμού των Α.Μ.Ε.Α. ιδρύονται σωματεία και ομοσπονδίες, που
αναγνωρίζονται ως αθλητικές, σύμφωνα με τα
προβλεπόμενα στα άρθρα 8 και 28 του παρόντος νόμου και, με την επιφύλαξη των παραγράφων 3
και 4 του παρόντος, διέπονται από τις διατάξεις του τμήματος Α' του παρόντος νόμου.
3. "Ειδικότερα, για να χορηγηθεί η Ειδική Αθλητική αναγνώριση σε Σωματείο Α.ΜΕ.Α., πρέπει αυτό
να έχει λάβει μέρος σε ένα Πανελλήνιο Πρωτάθλημα Α.ΜΕ.Α. την τελευταία διετία και ο συνολικός
αριθμός των αθλητών του να μην είναι μικρότερος από δεκαπέντε (15) ".
Αν το αθλητικό σωματείο διατηρεί τμήμα ομαδικού αθλήματος, ο αριθμός των αθλητών του πρέπει
να είναι τουλάχιστον ίσος με τον αναγκαίο αριθμό τακτικών και αναπληρωματικών που απαιτούνται
από
τους κανονισμούς του αθλήματος για συμμετοχή σε αγώνες. Ο αριθμός των μελών του Δ.Σ. του
σωματείου δεν επιτρέπεται να είναι μικρότερος από πέντε (5) και μεγαλύτερος από εννέα (9).
4. Για τη σύσταση αθλητικής ομοσπονδίας Α.Μ.Ε.Α., απαιτούνται αποφάσεις των γενικών
συνελεύσεων ή των διοικητικών συμβουλίων πέντε (5) τουλάχιστον ειδικά αναγνωρισμένων
αθλητικών σωματείων Α.Μ.Ε.Α.. Ο αριθμός των μελών του Δ.Σ. της ομοσπονδίας δεν επιτρέπεται να
είναι μικρότερος από επτά (7) και μεγαλύτερος από έντεκα (11). Ειδικότερα, για να αναγνωρισθεί ως
αθλητική μία ομοσπονδία αθλητικών σωματείων Α.Μ.Ε.Α., πρέπει να υποβληθεί αρμοδίως από τη
διοίκησή της η σχετική αίτηση και να υπάρχει αντίστοιχη παγκόσμια αθλητική ομοσπονδία. Με
αιτιολογημένη απόφαση του αρμόδιου για τον αθλητισμό Υπουργού επιτρέπεται η ανάκληση της
παροχής ειδικής αθλητικής αναγνώρισης. "Ειδικά για τις κατηγορίες αναπηριών που καλύπτει η
Διεθνής
Παραολυμπιακή Επιτροπή (I.P.C.), αναγνωρίζεται μια μόνο αθλητική ομοσπονδία με την ονομασία
Εθνική Αθλητική Ομοσπονδία Ατόμων με Αναπηρίες. Ο αριθμός των μελών του Δ.Σ. της
Ομοσπονδίας δεν επιτρέπεται να είναι μικρότερος από έντεκα (11) μέλη και μεγαλύτερος από
δεκαπέντε (15) μέλη. Στο Δ.Σ. της Ομοσπονδίας όλες οι κατηγορίες αναπηριών εκπροσωπούνται με
ένα μέλος τουλάχιστον κατά κατηγορία αναπηρίας. Μέλη του Δ.Σ. της Ομοσπονδίας εκλέγονται οι
πρώτοι πλειοψηφήσαντες κατά κατηγορία αναπηρίας. Τα δε υπόλοιπα μέλη εκλέγονται κατά σειρά
επιτυχίας". Στη συνομοσπονδία εκπροσωπούνται ισότιμα οι πιο πάνω ομοσπονδίες. Χρονικό
διάστημα για την ίδρυση των ομοσπονδιών και της συνομοσπονδίας ορίζεται οκτάμηνο από τη
δημοσίευση του νόμου αυτού. "Ειδικά για την κατηγορία Α.ΜΕ.Α. Κωφών που καλύπτει η Διεθνής
Επιτροπή Αθλητισμού Κωφών (C.I.S.S.), αναγνωρίζεται μία αθλητική Ομοσπονδίά Κωφών, με έδρα
την Αθήνα που θα πρέπει υποχρεωτικώς να έχει ως μέλη τουλάχιστον πέντε (5)) αθλητικά σωματεία
κωφών και η οποία εκπροσωπεί τη χώρα μας στην C.I.S.S. Αθλητές Α.ΜΕ.Α. Κωφοί συμμετέχουν
σε διεθνείς διοργανώσεις που αναγνωρίζει η Διεθνής Επιτροπή Αθλητισμού Κωφών (C.I.S.S.)".
Για το διάστημα από τη δημοσίευση του παρόντος μέχρι τη λήξη του οκταμήνου, με απόφαση του
αρμόδιου για τον αθλητισμό Υπουργού, συγκροτείται ενδεκαμελής προσωρινή Επιτροπή που
εκπροσωπεί τη Χώρα μας στην Ι.Ρ.C.. Στην επιτροπή αυτή συμμετέχουν πέντε (5) μέλη από την
Πανελλήνια Αθλητική Ομοσπονδία Ατόμων με Ειδικές Ανάγκες (Π.Α.Ο.Μ. - Α.Μ.Ε.Α.), τέσσερα (4)
μέλη από την Πανελλήνια Ομοσπονδία Κινητικά Αναπήρων (Π.Α.Ο.Κ.Α.) και δύο (2) μέλη από την
Ομοσπονδία Σωματείων Ελλήνων Καλαθοσφαιριστών με Καρότσι (Ο.Σ.Ε.Κ.Κ.). Τα μέλη της
Επιτροπής υποδεικνύονται από τις ομοσπονδίες του προηγούμενου εδαφίου. Αν παρέλθει το ως
άνω οκτάμηνο, χωρίς να συσταθούν οι πέντε (5) ομοσπονδίες του πρώτου ε5αφιου και η
συνομοσπονδία, με απόφαση του αρμόδιου για τον αθλητισμό Υπουργού, αίρεται η αθλητική
αναγνώριση των ομοσπονδιών του πέμπτου εδαφίου και συγκροτείται Επιτροπή από έντεκα (11)

μέλη για την εκπροσώπηση της χώρας μας στην Ι.Ρ.C..
«Το άθλημα της καλαθοσφαίρισης σε αναπηρικό αμαξίδιο εξακολουθεί να υπάγεται στην ήδη
υφιστάμενη Ομοσπονδία Σωματείων Ελλήνων Καλαθοσφαιριστών με Καρότσι (Ο.Σ.Ε.Κ.Κ.), η οποία
τυγχάνει μέλος της Παγκόσμιας Ομοσπονδίας Καλαθοσφαίρισης σε αναπηρικό αμαξίδιο (I.W.B.F.).»
5. Πρόσωπα με αναπηρίες μπορούν να ενταχθούν στη δύναμη αθλητών αθλητικού σωματείου
Α.Μ.Ε.Α.. Ο χαρακτηρισμός προσώπου με αναπηρία ως αθλητή ενός ή περισσότερων αθλημάτων
γίνεται από ειδική επιτροπή, που συγκροτείται από την οικεία αθλητική ομοσπονδία.
6. Επιτρέπεται εξαιρετικώς σε άτομα με ειδικές ανάγκες που είναι εν ενεργεία αθλητές:
α) να γίνονται μέλη των αθλητικών σωματείων τους και να εκλέγονται στη διοίκησή τους,
β) να αντιπροσωπεύουν το αθλητικό σωματείο τους τις γενικές συνελεύσεις αθλητικής ένωσης και
ομοσπονδίας.
Δεν επιτρέπεται αθλητές να θέτουν υποψηφιότητα ή να εκλέγονται σε διοικητικά όργανα της ένωσης
ή της ομοσπονδίας, καθώς και σε οποιοδήποτε άλλο όργανο ή επιτροπή που εκλέγεται από τη
γενική συνέλευση στην οποία συμμετέχουν. Αθλητές που έχουν εκλεγεί στο Δ.Σ. αθλητικής
ομοσπονδίας Α.Μ.Ε.Α. εκπίπτουν από μέλη της διοίκησής της από τη δημοσίευση του παρόντος
νόμου και τη θέση τους καταλαμβάνει το αναπληρωματικό μέλος.
7. Η άσκηση του επαγγέλματος του προπονητή Α.Μ.Ε.Α. επιτρέπεται μόνο στον κάτοχο ειδικής
άδειας, που χορηγείται σύμφωνα με τις διατάξεις του άρθρου 31 του παρόντος. Ειδικά για τη
χορήγηση ειδικής άδειας άσκησης του επαγγέλματος του προπονητή Α.Μ.Ε.Α., απαιτείται πτυχίο
Τ.Ε.Φ.Α.Α. ή ισότιμης σχολής του εξωτερικού. Τα άτομα με ειδικές ανάγκες που ως αθλητές
κατέκτησαν 1η έως 8η θέση σε Ολυμπιακούς Αγώνες και 1η έως 3η θέση σε παγκόσμιους αγώνες
επιτρέπεται να ασκούν το επάγγελμα του προπονητή, ύστερα από φοίτηση στην ειδική σχολή της
παρ. 4 του άρθρου 31 του παρόντος.
8. Διαιτητές και κριτές σε αγώνες Α.Μ.Ε.Α. ορίζονται διαιτητές και κριτές του οικείου αθλήματος, οι
οποίοι έχουν παρακολουθήσει ειδικά σεμινάρια της αντίστοιχης αθλητικής ομοσπονδίας Α.Μ.Ε.Α..
"9. Α. Ιδρύεται νομικό πρόσωπο ιδιωτικού δικαίου με την ονομασία "ΕΛΛΗΝΙΚΗ ΠΑΡΑΟΛΥΜΠΙΑΚΗ
ΕΠΙΤΡΟΠΗ" (Ε.ΠΕ.). Στην ολομέλεια της διοίκησης της Ε.Π.Ε. μετέχουν δέκα εκλεγμένοι
αντιπρόσωποι της Εθνικής Αθλητικής Oμoσπoνδίας Ατόμων με Αναπηρίες, εκπροσωπώντας
ισότιμα τις κατηγορίες αναπηριών όπως αυτές προβλέπονται από τη Διεθνή Παραολυμπιακή
Επιτροπή (I.P,C.) καθώς και:
- ένας εκπρόσωπος της Ελληνικής Ολυμπιακής Επιτροπής (Ε.Ο.Ε.), - ένας εκπρόσωπος της Γενικής
Γραμματείας Αθλητισμού,
- τρεις Παραολυμπιονίκες, που ορίζονται με απόφαση του Υπουργού Πολιτισμού,
- τέσσερις προσωπικότητες κύρους, οι οποίες ορίζονται με απόφαση του Υπουργού Πολιτισμού.
"Η ολομέλεια της διοίκησης της Ελληνικής Παραολυμπιακής Επιτροπής εκλέγει μεταξύ των μελών
της τον Πρόεδρο, τον Αντιπρόεδρο, το Γενικό Γραμματέα και τον Ταμία αυτής, καθώς και τρία μέλη,
που συγκροτούν επταμελή εκτελεστική επιτροπή, στην οποία εκπροσωπούνται όλες οι κατηγορίες
αναπηριών που καλύπτει η Διεθνής Παραολυμπιακή Επιτροπή (I.P.C.)."
Οι σκοποί της Επιτροπής είναι οι ακόλουθοι:
α) Η ΕΞ.Π.Ε. εκπροσωπεί τη χώρα μας στη Διεθνή Παραολυμπιακή Επιτροπή.
β) Εισηγείται νομοθετικές ρυθμίσεις και τροποποιήσεις για όλα τα ζητήματα που αφορούν τον
αθλητισμό Α.ΜΕ.Α.
γ) Εντοπίζει τις ελλείψεις και παρακολουθεί, σε συνεργασία με το Εθνικό Συμβούλιο Αθλητικού
Σχεδιασμού ή κάθε αρμόδιο φορέα, την πορεία των εργασιών εκσυγχρονισμού των παλαιών
αθλητικών χώρων, ώστε να εξασφαλιστεί η προσπελασιμότητα των κινητικά αναπήρων και των
τυφλών αθλητών.
δ) Φροντίζει για την προβολή των αθλητικών εκδηλώσεων και πρωταθλημάτων Α.ΜΕ.Α., με κάθε
πρόσφορο μέσο. ε) φροντίζει για την καλή προετοιμασία των εθνικών ομάδων, τη συμμετοχή τους
σε διεθνείς αγώνες και στους Παραολυμπιακούς Αγώνες.
στ) Γνωμοδοτεί για το ύψος της επιχορήγησης της Εθνικής Αθλητικής Ομοσπονδίας Α.ΜΕ.Α. και για
τα κριτήρια της κατανομής της επιχορήγησης στις κατηγορίες αναπηριών.
ζ) Γνωμοδοτεί για τα κριτήρια επιχορηγήσεων των αθλητικών σωματείων Α.ΜΕ.Α.
Με Προεδρικό διάταγμα, που εκδίδεται με πρόταση του Υπουργείου Πολιτισμού, ρυθμίζονται θέματα
που αφορούν τους σκοπούς, την οργάνωση, τη διοίκηση, την άσκηση και κατανομή αρμοδιοτήτων,
τον τρόπο λήψης των αποφάσεων, τη λειτουργία, τη διαχείριση, τους πόρους, τον αριθμό και τα
προσόντα του προβλεπόμενου προσωπικού, τον τρόπο κάλυψης των θέσεων, τη διάρθρωση των
υπηρεσιών, την υπηρεσιακή κατάσταση και κάθε ζήτημα σχετικό με τη λειτουργία της Ε.Π.Ε.
Για τη στελέχωση της Ε.Π.Ε. επιτρέπεται η απόσπαση
προσωπικού που υπηρετεί με κάθε είδους σχέση στο Δημόσιο και τον ευρύτερο δημόσιο τομέα,
όπως αυτός καθορίζεται κάθε φορά, καθώς και τους Οργανισμούς Τοπικής Αυτοδιοίκησης και των
δύο βαθμών. Η απόσπαση γίνεται μετά από αίτηση του ενδιαφερομένου με κοινή απόφαση του
Υπουργού Πολιτισμού και του οικείου Υπουργού, χωρίς να απαιτείται γνώμη του υπηρεσιακού
συμβουλίου.
Β. Η Επιτροπή με την επωνυμία "ΕΛΛΗΝΙΚΗ ΠΑΡΑΟΛΥΜΠΙΑΚΗ ΕΠΙΤΡΟΠΗ", που συστήθηκε με

την παρ. 9 του άρθρου 29 του Ν. 2725/1999, συνεχίζει να ασκεί τα καθήκοντά της μέχρι να τεθεί σε
λειτουργία το Ν.Π.Ι.Δ. με την επωνυμία "ΕΛΛΗΝΙΚΗ ΠΑΡΑΟΛΥΜΠΙΑΚΗ ΕΠΙΤΡΟΠΗ", που ιδρύεται
με το εδάφιο Α' της παρ. 4 του παρόντος άρθρου. Οι σκοποί και οι αρμοδιότητες του εδαφίου Α' της
παρούσας παραγράφου ασκούνται σε όλη τους την έκταση από την Επιτροπή της παρ. 9 του
άρθρου 29 του Ν. 2725/1999 μέχρι την έναρξη λειτουργίας του Ν.Π.Ι.Δ. "ΕΛΛΗΝΙΚΗ
ΠΑΡΑΟΛΥΜΠΙΑΚΗ ΕΠΙΤΡΟΠΗ". Η ως άνω επιτροπή μεριμνά για την απρόσκοπτη ίδρυση της
Εθνικής Αθλητικής Ομοσπονδίας Ατόμων με Αναπηρίες. Η Επιτροπή αυτή καταργείται με την έναρξη
λειτουργίας της Ελληνικής Παραολυμπιακής Επιτροπής του εδαφίου Α' της παρούσας
παραγράφου."
10. Για τα λοιπά θέματα οργάνωσης, διοίκησης και λειτουργίας του αθλητισμού των Α.Μ.Ε.Α., τα
οποία δεν ρυθμίζονται ειδικά με τις διατάξεις του παρόντος άρθρου, εφαρμόζονται αναλόγως οι
διατάξεις του παρόντος νόμου.
"11. Ο χρόνος απασχόλησης των καθηγητών φυσικής αγωγής - προπονητών, αθλητές των οποίων
κατέλαβαν από την πρώτη μέχρι την όγδοη θέση σε Παραολυμπιακούς Αγώνες και από την πρώτη
έως την έκτη θέση σε Παγκόσμιους ή Πανευρωπαϊκούς Αγώνες, για το διάστημα κατά το οποίο δεν
λειτουργεί αντίστοιχη ομοσπονδία, πιστοποιείται απευθείας από τη Γενική Γραμματεία Αθλητισμού."

Αρθρο: 30
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΟΜΟΣΠΟΝΔΙΕΣ
Τίτλος Αρθρου
Οργάνωση υπηρεσιών ομοσπονδίας Αποδοχές προσωπικού
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΟΜΟΣΠΟΝΔΙΕΣ, ΑΠΟΔΟΧΕΣ ΠΡΟΣΩΠΙΚΟΥ
Σχόλια
Σύμφωνα με την παρ. 2 του άρθρου 21 (που προφανώς εκ παραδρομής αναφέρεται ως άρθρο 20)
του Κανονισμού της 07.04.2000 της Ελληνικής Ομοσπονδίας Ποδηλασίας, για την κατάταξη του
τακτικού προσωπικού, στα οικεία μισθολογικά κλιμάκια, ισχύουν όσα ορίζονται στην παρ. 2 του
παρόντος άρθρου. Σχετικά δε με τις αποδοχές του προσωπικού της παρ. 1 του άρθρου 22 (που
προφανώς εκ παραδρομής αναφέρεται ως άρθρο 21) του ανωτέρω Κανονισμού, έχουν εφαρμογή οι
διατάξεις της παρ. 2 του παρόντος άρθρου. Σύμφωνα με την παρ. 2 του άρθρου 27 του Κανονισμού
της 07.4.2000 της Ελληνικής Ομοσπονδίας Σόφτμπολ, για τις αποδοχές του προσωπικού της παρ. 1
του άρθρου 27 του ανωτέρω Κανονισμού, έχουν εφαρμογή οι διατάξεις της παρ. 2 του παρόντος
άρθρου. Για τις αποδοχές του προσωπικού της παρ. 1 του άρθρου 29 του Κανονισμού Σκοπευτικής
Ομοσπονδίας, εφαρμόζονται οι διατάξεις της παρ. 2 του άρθρου 29 του Κ 7.4.00 του 2000 (ΦΕΚ Β'
543). Σύμφωνα με την παρ. 2 του άρθρου 20 του Κανονισμού της 7.4.00 (Ε.Ο.ΤΡΙ.) του 2000 της
Ελληνικής Ομοσπονδίας Τριάθλου, για την κατάταξη του τακτικού προσωπικού, στα οικεία
μισθολογικά κλιμάκια, ισχύουν όσα ορίζονται στην παρ. 2 του παρόντος άρθρου. Βλέπε και παρ. 2
του άρθρου 27 του ανωτέρω Κανονισμού, σχετικά με τις αποδοχές του προσωπικού της παρ. 1 του
ιδίου άρθρου, έχουν εφαρμογή οι διατάξεις της παρ. 2 του παρόντος άρθρου. Σύμφωνα με την παρ.
2 του άρθρου 20 του Κανονισμού της 7.4.00 (ΕΓΟ) του 2000 της Ελληνικής Γυμναστικής
Ομοσπονδίας, για την κατάταξη του τακτικού προσωπικού, στα οικεία μισθολογικά κλιμάκια, ισχύουν
όσα ορίζονται στην παρ. 2 του παρόντος άρθρου. Βλέπε και παρ. 2 του άρθρου 27 του ανωτέρω
Κανονισμού, σχετικά με τις αποδοχές του προσωπικού της παρ. 1 του ιδίου άρθρου, έχουν
εφαρμογή οι διατάξεις της παρ. 2 του παρόντος άρθρου. Σύμφωνα με την παρ. 2 του άρθρου 20 του
Κανονισμού της 7.4.00 (Ε.Φ.Ο.Μ.) του 2000 της Ελληνικής Φιλάθλου Ομοσπονδίας Μπέιζμπολ, για
την κατάταξη του τακτικού προσωπικού, στα οικεία μισθολογικά κλιμάκια, ισχύουν όσα ορίζονται
στην παρ. 2 του παρόντος άρθρου. Βλέπε και παρ. 2 του άρθρου 27 του ανωτέρω Κανονισμού,
σχετικά με τις αποδοχές του προσωπικού της παρ. 1 του ιδίου άρθρου, έχουν εφαρμογή οι διατάξεις
της παρ. 2 του παρόντος άρθρου. Σύμφωνα με την παρ. 2 του άρθρου 20 του Κανονισμού της
7.4.00 (Κ.Κ.) του 2000 της Ελληνικής Ομοσπονδίας Κανόε Καγιάκ, για την κατάταξη του τακτικού
προσωπικού, στα οικεία μισθολογικά κλιμάκια, ισχύουν όσα ορίζονται στην παρ. 2 του παρόντος
άρθρου. Βλέπε και παρ. 2 του άρθρου 27 του ανωτέρω Κανονισμού, σχετικά με τις αποδοχές του
προσωπικού της παρ. 1 του ιδίου άρθρου, έχουν εφαρμογή οι διατάξεις της παρ. 2 του παρόντος
άρθρου. Σύμφωνα με το άρθρο 13 του Κανονισμού 7.4.00 (Κ.Κ.) της Ελληνικής Ομοσπονδίας Κανόε
Καγιάκ (ΦΕΚ Β' 547), οι οργανικές θέσεις του τακτικού προσωπικού της ομοσπονδίας, καθορίζονται
σε δέκα (10) συνολικά, σύμφωνα με τις προβλέψεις της παρ. 1 του παρόντος άρθρου. Η παρ. 4
προστέθηκε με το άρθρο 78 παρ. 7 περ. γ του ν. 3057/2002. Το εντός "..." εδαφ. στο τέλος της παρ.
2 προστέθηκε με τη παρ.7 άρθρου 74 Ν.3057/2002 (ΦΕΚ Α 239)με ισχύ 10.10.2002.

Κείμενο Αρθρου
1. Με κανονισμό που ψηφίζει το Δ.Σ. της ομοσπονδίας και εγκρίνει ο αρμόδιος για τον αθλητισμό
Υπουργός ρυθμίζονται όλα τα θέματα οργάνωσης, διοίκησης και λειτουργίας αυτής και των ενώσεών
της, καθώς και τα θέματα υπηρεσιακής κατάστασης του προσωπικού τους. Ειδικότερα στον
κανονισμό προβλέπονται οι οργανικές μονάδες, η διάρθρωσή τους, ο αριθμός των θέσεων κατά
κλάδο, η ειδικότητα, τα απαιτούμενα τυπικά προσόντα και τα καθήκοντα κάθε θέσης. Ο συνολικός
αριθμός των συνιστώμενων θέσεων, προκειμένου περί ομοσπονδιών, δεν επιτρέπεται να υπερβαίνει
τις πέντε (5), εάν η ομοσπονδία έχει στη δύναμή της είκοσι (20) έως τριάντα (30) σωματεία, τις δέκα
(10), εάν η ομοσπονδία έχει στη δύναμή της τριάντα ένα (31) έως εκατό (100) σωματεία, τις
δεκαπέντε (15), εάν η ομοσπονδία έχει στη δύναμή της εκατόν ένα (101) έως διακόσια πενήντα
(250) σωματεία και τις είκοσι (20), εάν η ομοσπονδία έχει στη δύναμή της διακόσια πενήντα ένα
(251) και άνω σωματεία. Ο συνολικός αριθμός των συνιστώμενων θέσεων, προκειμένου περί
ενώσεων, είναι τρεις (3) θέσεις, εάν η ένωση έχει στη δύναμή της δέκα (10) έως τριάντα (30)
σωματεία, έξι (6) θέσεις, εάν η ένωση έχει στη δύναμή της τριάντα ένα (31) έως εκατό (100)
σωματεία, οκτώ (8) θέσεις, εάν η ένωση έχει στη δύναμή της εκατόν ένα (101) έως διακόσια πενήντα
(250) σωματεία και δέκα (10) θέσεις, εάν η ένωση έχει στη δύναμή της διακόσια πενήντα ένα (251)
και άνω σωματεία. Οι ανωτέρω οργανικές θέσεις είναι ενιαίες για κάθε ομοσπονδία και το σύνολο
των ενώσεων που υπάγονται σε αυτήν Απαγορεύεται η πρόσληψη προσωπικού εκτός οργανικών
θέσεων. Η υποχρέωση υποβολής προς έγκριση του παραπάνω κανονισμού από τον αρμόδιο για
τον αθλητισμό Υπουργό δεν υφίσταται στην περίπτωση κατά την οποία η ομοσπονδία
χρηματοδοτείται από τη Γ.Γ.Α. ή από εποπτευόμενους από αυτή φορείς σε ποσοστό μικρότερο του
πενήντα τοις εκατό (50%) των συνολικών εσόδων της.
2. Οι αποδοχές του προσωπικού με σύμβαση ιδιωτικού δικαίου αορίστου χρόνου καθορίζονται με
ανάλογη εφαρμογή των διατάξεων του ν. 2470/1997 (ΦΕΚ 40 Α'), όπως εκάστοτε ισχύει. Για την
κατάταξη του προσωπικού που υπηρετεί κατά τη δημοσίευση του παρόντος νόμου στα οικεία
μισθολογικά κλιμάκια, υπολογίζεται όλος ο χρόνος υπηρεσίας και προϋπηρεσίας που έχει
αναγνωρισθεί για τον καθορισμό των αποδοχών του, ως την έναρξη ισχύος του παρόντος νόμου.
Τυχόν επιπλέον διαφορά που θα προκύψει, αν οι κατά την έναρξη ισχύος του παρόντος
καταβαλλόμενες αποδοχές στο προσωπικό αυτό είναι μεγαλύτερες, διατηρείται και καταβάλλεται ως
προσωπική διαφορά μέχρι την κάλυψή της, από οποιαδήποτε αύξηση των νέων αποδοχών."Οι
διατάξεις των προηγούμενων εδαφίων δεν έχουν εφαρμογή στο προσωπικό των ομοσπονδιών οι
οποίες κατά τη δημοσίευση του νόμου αυτού είχαν εγκεκριμένους κανονισμούς προσωπικού ή οι
αποδοχές του προσωπικού τους ρυθμίζονταν από συλλογικές συμβάσεις εργασίας."
3. Οι προσλήψεις του πάσης φύσεως προσωπικού των ομοσπονδιών, με εξαίρεση τους ειδικούς
συνεργάτες, τους προπονητές, τους γυμναστές, τους τεχνικούς συμβούλους, τους
φυσικοθεραπευτές, τους γιατρούς διαφόρων ειδικοτήτων, τους δικηγόρους, τους επιστημονικούς και
συντονιστές συνεργάτες, τους φροντιστές, τους δημοσιογράφους και τους συμβούλους δημοσίων
σχέσεων, γίνονται σύμφωνα με τις διατάξεις των κεφαλαίων Α', Β' και Γ' του ν. 2190/1994 (ΦΕΚ 28
Α'), όπως εκάστοτε ισχύουν.
"4. Ο συνολικός αριθμός των συνιστώμενων θέσεων στην Εθνική Αθλητική Ομοσπονδία Ατόμων με
Αναπηρίες δεν επιτρέπεται να υπερβαίνει τις είκοσι (20)."

Αρθρο: 30Α
Ημ/νία: 10.10.2002
Περιγραφή όρου θησαυρού: ΠΡΟΣΩΠΙΚΟ ΝΠΔΔ
Λήμματα
ΠΡΟΣΩΠΙΚΟ Ν.Π.Δ.Δ, ΜΕΤΑΦΟΡΑ ΘΕΣΕΩΝ
Σχόλια
Το παρόν άρθρο προστέθηκε με τη παρ. 1 άρθρου 75 Ν.3057/2002 (ΦΕΚ Α 239).
Κείμενο Αρθρου
1. Οι θέσεις του μόνιμου και του με σχέση εργασίας ιδιωτικού δικαίου αορίστου χρόνου προσωπικού
των νομικών προσώπων δημοσίου δικαίου, τα οποία καταργήθηκαν με τα προεδρικά διατάγματα 49,
50, 51, 52, 53 και 54 της 18.2.2000 (ΦΕΚ 43 Α'/1.3.2000), μεταφέρονται, από την κατάργησή τους,
στα Ν.Π.Δ.Δ που ιδρύθηκαν με τα πιο πάνω προεδρικά διατάγματα, στα οποία περιήλθε και το
σύνολο της περιουσίας τους. Η μεταφορά των θέσεων αυτών γίνεται με ταυτόχρονη σύσταση
αντίστοιχων θέσεων στα νεοϊδρυθέντα Ν.Π.Δ.Δ. Το προσωπικό που υπηρετούσε στις παραπάνω
θέσεις των καταργηθέντων Ν.Π.Δ.Δ. μεταφέρεται και καταλαμβάνει, έκτοτε, τις αντίστοιχες θέσεις
των νομικών προσώπων δημοσίου δικαίου που ιδρύθηκαν με τα ανωτέρω προεδρικά διατάγματα
και υπηρετεί σε αυτά με τη σχέση εργασίας, με την οποία υπηρετούσε στα καταργηθέντα Ν.Π.Δ.Δ. Η
μεταφορά των θέσεων και η κατάταξη του προσωπικού σε αυτές διαπιστώνονται με απόφαση του
Υπουργού Πολιτισμού. Ο χρόνος εργασίας του προσωπικού από την κατάργηση των Ν.Π.Δ.Δ. μέχρι

την έκδοση της απόφασης αυτής θεωρείται χρόνος πραγματικής υπηρεσίας στους νέους φορείς.
Τα ιδρυθέντα με τα πιο πάνω προεδρικά διατάγματα νομικά πρόσωπα δημοσίου δικαίου από την
ίδρυσή τους τελούν υπό την εποπτεία της Γενικής Γραμματείας Αθλητισμού.
2. Με προεδρικά διατάγματα, που εκδίδονται με πρόταση των Υπουργών Εσωτερικών, Δημόσιας
Διοίκησης και Αποκέντρωσης και Πολιτισμού, επιτρέπεται:
α) η σύσταση, η συγχώνευση ή η κατάργηση νομικών προσώπων δημοσίου δικαίου που τελούν υπό
την εποπτεία της Γενικής Γραμματείας Αθλητισμού και η έγκριση των Οργανισμών τους,
β) η σύσταση των αναγκαίων θέσεων προσωπικού για τη λειτουργία των φορέων αυτών, ανάλογα
με το είδος και το μέγεθος των αθλητικών δραστηριοτήτων και των εγκαταστάσεών τους και
γ) η πρόβλεψη της δυνατότητας λειτουργίας των παραπάνω φορέων όλες τις ημέρες του μήνα, σε
δωδεκάωρη ή εικοσιτετράωρη βάση, για ορισμένο ή αόριστο χρονικό διάστημα, καθώς και
αντίστοιχης απασχόλησης μέρους του προσωπικού τους, ανάλογα με το είδος και το μέγεθος των
αθλητικών δραστηριοτήτων και των εγκαταστάσεων του φορέα."

Αρθρο: 31
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΠΡΟΠΟΝΗΤΕΣ
Τίτλος Αρθρου
Προπονητής
Λήμματα
ΑΘΛΗΤΙΣΜΟΣ, ΠΡΟΠΟΝΗΤΕΣ
Σχόλια
Οι παρ. 6 και 8 τροποποιήθηκαν, και προστέθηκαν οι παρ 10-11 με τις παρ.2-4 άρθρου 75
Ν.3057/2002 (ΦΕΚ Α 239)με ισχύ 10.10.2002.- Σύμφωνα με την παρ. 1 του άρθρου 24 του ν.
3262/2004 (Α΄ 173/15.9.2004), στους είκοσι τρεις (23) ποδοσφαιριστές, που συμμετείχαν στην
αποστολή της Εθνικής Ομάδας Ποδοσφαίρου, που κατέκτησε την πρώτη θέση του Ευρωπαϊκού
Πρωταθλήματος Ποδοσφαίρου Ανδρών 2004, όπως αυτοί αναγράφονται στο πρώτο φύλλο αγώνος,
καταβάλλεται εφάπαξ και ισομερώς και κατά παρέκκλιση του παρόντος άρθρου, το συνολικό ποσό
των τεσσάρων εκατομμυρίων (4.ΟΟΟ.ΟΟΟ) ευρώ. Στον προπονητή και στο βοηθό προπονητή
καταβάλλεται αντίστοιχα ποσοστό 100% και 50% από το ποσό επιβράβευσης που αντιστοιχεί σε
κάθε ποδοσφαιριστή.
Κείμενο Αρθρου
ΚΕΦΑΛΑΙΟ Δ'
ΠΡΟΠΟΝΗΤΗΣ
1. Η άσκηση του επαγγέλματος του προπονητή επιτρέπεται μόνο στον κάτοχο άδειας, που
χορηγείται από τη Γενική Γραμματεία Αθλητισμού. Η απόφαση χορήγησης της άδειας κοινοποιείται
στην οικεία αθλητική ομοσπονδία, η οποία τηρεί μητρώο προπονητών για κάθε κλάδο άθλησης,
καθώς και στον οικείο σύνδεσμο η ομοσπονδία προπονητών.
2. Για τη χορήγηση της ειδικής άδειας άσκησης του επαγγέλματος του προπονητή απαιτείται:
α) πτυχίο Τμήματος Επιστήμης Φυσικής Αγωγής και Αθλητισμού
(Τ.Ε.Φ.Α.Α.). με κύρια ή πρώτη ειδικότητα στο συγκεκριμένο άθλημα ή ισότιμης σχολής της
αλλοδαπής ή δίπλωμα της σχολής προπονητών της παρ.
4 του παρόντος άρθρου ή πτυχίο ή δίπλωμα αναγνωρισμένων σχολών προπονητών του
εξωτερικού,
β) αντίγραφο ποινικού μητρώου, που να αποδεικνύει ότι δεν υφίσταται τελεσίδικη καταδίκη για τα
αδικήματα που αναφέρονται στις περιπτώσεις β' και γ' της παρ. 1 του άρθρου 3 του παρόντος
νόμου,
γ) πιστοποιητικό της αρμόδιας εισαγγελικής αρχής, που να βεβαιώνει ότι δεν εκκρεμεί ποινική δίωξη
για τα αδικήματα της περ. β',
δ) πιστοποιητικό υγείας από τις υγειονομικές επιτροπές των οικείων Νομαρχιακών Αυτοδιοικήσεων
του Εθνικού Συστήματος Υγείας,
ε) καταβολή παραβόλου πενήντα χιλιάδων (50.000) δραχμών, εκδιδόμενο από την Εθνική Τράπεζα
της Ελλάδος, το ύψος του οποίου μπορεί να αναπροσαρμόζεται με απόφαση του αρμόδιου για τον
αθλητισμό Υπουργού.
3. Για όσους κατέχουν πτυχίο ή δίπλωμα αναγνωρισμένων σχολών προπονητών του εξωτερικού ή
άλλων αναγνωρισμένων σχολών της ημεδαπής, απαιτείται και γνώμη, για την ισοτιμία, της
πενταμελούς επιτροπής που λειτουργεί στην έδρα του Ελληνικού Κέντρου Αθλητικής Ερευνας και
Τεχνολογίας (Ε.Κ.Α.Ε.Τ.). Η επιτροπή αυτή του Ε.Κ.Α.Ε.Τ. συγκροτείται με απόφασή του Δ.Σ. αυτού
και αποτελείται από το Διευθυντή Αγωνιστικού Αθλητισμού της Γενικής Γραμματείας Αθλητισμού, το

Διευθυντή Φυσικής Αγωγής του Υπουργείου Εθνικής Παιδείας και Θρησκευμάτων, έναν (1)
εκπρόσωπο του Ε.Κ.Α.Ε.Τ., έναν (1) εκπρόσωπο της οικείας αθλητικής ομοσπονδίας και έναν (1)
εκπρόσωπο της ομοσπονδίας προπονητών ή του
αντιπροσωπευτικότερου συνδέσμου προπονητών του οικείου αθλήματος. Εάν δεν υπάρχει
ομοσπονδία ή σύνδεσμος προπονητών, ορίζεται, ως πέμπτο μέλος της επιτροπής, προπονητής
μεταξύ εκείνων που κατέχουν δίπλωμα της ανώτατης κατηγορίας, ύστερα από υπόδειξη της οικείας
αθλητικής ομοσπονδίας. Για κάθε άθλημα επιτρέπεται να συγκροτείται ξεχωριστή επιτροπή. Με την
απόφαση συγκρότησης της επιτροπής μπορεί να καθορίζονται όλα τα διαδικαστικά ζητήματα και οι
λεπτομέρειες για την αναγνώριση της ισοτιμίας. Με απόφαση του Υπουργού Υγείας και Πρόνοιας,
που εκδίδεται ύστερα από γνώμη του Ε.Κ.Α.Ε.Τ., ορίζονται οι παθήσεις και οι βλάβες που κωλύουν
τη χορήγηση ειδικής άδειας προπονητή.
4. Στο Ε.Κ.Α.Ε.Τ. ιδρύεται και λειτουργεί Εθνική Σχολή Προπονητών για όλες τις κατηγορίες
προπονητών και για όλους τους κλάδους άθλησης. Η λειτουργία της σχολής πραγματοποιείται,
ύστερα από γνώμη της οικείας αθλητικής ομοσπονδίας και έχει διάρκεια τουλάχιστον οκτώ (8) μήνες
για την κατώτατη κατηγορία. Με κανονισμό του Ε.Κ.Α.Ε.Τ. ρυθμίζοντα τα θέματα που αφορούν τη
λειτουργία και το πρόγραμμα της σχολής αυτής, τα προσόντα του εκπαιδευτικού προσωπικού, τα
προσόντα των υποψήφιων προπονητών, το επίπεδο των σπουδών και την κατάταξη των
αποφοίτων προπονητών σε κατηγορίες, καθώς και κάθε άλλο συναφές θέμα.
5. Προπονητή, σύμφωνα με τα παραπάνω, έχουν υποχρέωση να απασχολούν:
α) Οι αθλητικές ομοσπονδίες και οι αθλητικές ενώσεις.
β) Οι αθλητικές ανώνυμες εταιρείες και τα τμήματα αμειβόμενων αθλητών.
γ) Τα αθλητικά σωματεία τα οποία καλλιεργούν ομαδικό άθλημα και συμμετέχουν σε πρωταθλήματα
εθνικών κατηγοριών και σε τοπικό πρωτάθλημα πρώτης κατηγορίας. Με απόφαση του αρμόδιου για
τον αθλητισμό Υπουργού, ύστερα υπό πρόταση της οικείας αθλητικής ομοσπονδίας και της οικείας
ομοσπονδίας ή συνδέσμου προπονητών, επιτρέπεται να επεκτείνεται η υποχρέωση απασχόλησης
προπονητή σε άλλες κατηγορίες πρωταθλημάτων.
δ) Τα αθλητικά σωματεία που καλλιεργούν ατομικό άθλημα και έχουν αθλητές στη δύναμή τους
ηλικίας κάτω των δεκαοκτώ (18) ετών.
"6. Κάθε προπονητής συμβάλλεται υποχρεωτικά εγγράφως με τον αθλητικό φορέα στον οποίο
παρέχει τις υπηρεσίες του με πλήρη, μερική ή περιοδική απασχόληση εξαρτημένης εργασίας ή
παροχής ανεξάρτητων υπηρεσιών. Η σχετική σύμβαση, για να είναι έγκυρη, απαιτείται να κατατεθεί
και να θεωρηθεί από την αρμόδια Δ.Ο.Υ. Σε καθηγητές Φυσικής Αγωγής που υπηρετούν στο
Δημόσιο επιτρέπεται να ανατίθενται καθήκοντα ομοσπονδιακού προπονητή ή τεχνικού συμβούλου
για τα ολυμπιακά αθλήματα, με κοινή απόφαση των Υπουργών Εθνικής Παιδείας και Θρησκευμάτων
και Πολιτισμού, που εκδίδεται ύστερα από πρόταση της οικείας ομοσπονδίας. Με την απόφαση αυτή
καθορίζονται το είδος και η διάρκεια άσκησης των καθηκόντων αυτών, η πλήρης ή μερική απαλλαγή
από τα καθήκοντα της οργανικής θέσης τους, η διατήρηση της μισθολογικής και ασφαλιστικής
κατάστασης των υπαλλήλων αυτών, καθώς επίσης κάθε άλλη αναγκαία λεπτομέρεια. Με όμοια
απόφαση μπορεί να ανακαλείται μερικά ή ολικά η αρχική απόφαση."
7. Η άδεια προπονητή ανακαλείται με απόφαση του αρμόδιου για τον αθλητισμό Υπουργού, ύστερα
από εισήγηση της οικείας αθλητικής ομοσπονδίας, για παραβάσεις που εμπίπτουν στις περιπτώσεις
β' και γ' της παρ. 1 του άρθρου 3 του παρόντος νόμου και για όσους λόγους θα προβλεφθούν στην
απόφαση του αρμόδιου για τον αθλητισμό Υπουργού της παρ. 9 του παρόντος άρθρου.
"8. Στον προπονητή, του οποίου αθλητής ή ομάδα σημείωσε μία από τις διακρίσεις που
προβλέπονται στην παράγραφο 2 του άρθρου 34, χορηγείται ποσοστό πενήντα τοις εκατό (50%) της
οικονομικής επιβράβευσης που προβλέπεται για τον αθλητή ατομικού αγωνίσματος, σύμφωνα με τα
οριζόμενα στο ίδιο άρθρο. Σε περίπτωση που ο ίδιος αθλητής ή περισσότεροι του ενός αθλητές ή
ομάδες του ίδιου προπονητή σημειώσουν μια από τις παραπάνω διακρίσεις, το χορηγούμενο στον
προπονητή ποσοστό του προηγούμενου εδαφίου υπολογίζεται επί της μεγαλύτερης από τις
διακρίσεις που σημείωσαν οι αθλητές του και προσαυξάνεται κατά ποσοστό που καθορίζεται με
απόφαση του Υπουργού Πολιτισμού για καθεμία από τις υπόλοιπες διακρίσεις. Με την ίδια απόφαση
ορίζονται οι προϋποθέσεις, τα απαιτούμενα δικαιολογητικά, η διαδικασία και κάθε άλλο συναφές
θέμα για την εκκαθάριση και την καταβολή της οικονομικής επιβράβευσης. Η διάταξη της
παραγράφου 11 του άρθρου 13 του Ν. 2238/ 1994, που προστέθηκε με το άρθρο 10 του Ν.
2459/1997, εφαρμόζεται ανάλογα και στους προπονητές.
Στην περίπτωση των κλάδων άθλησης, στους οποίους, εκτός από τον προπονητή, απασχολήθηκε
και χορογράφος, η οικονομική επιβράβευση του άρθρου αυτού επιμερίζεται μεταξύ τους κατ' ίσα
μέρη.
Στην περίπτωση κατά την οποία στην επίτευξη της διάκρισης κατά την έννοια της παραγράφου 2 του
άρθρου 34 έχουν συμβάλει περισσότεροι από ένας προπονητές ή άλλοι επιστημονικοί συνεργάτες,
ανάλογα με τις ιδιαιτερότητες του αθλήματος ή του αγωνίσματος, το ποσοστό της οικονομικής
επιβράβευσης μπορεί να επιμερισθεί ανάλογα και σε περισσότερα πρόσωπα σύμφωνα με τις πιο
πάνω ιδιότητες, κατά τα προβλεπόμενα στον κανονισμό εθνικών ομάδων της οικείας ομοσπονδίας."
9. Με απόφαση του αρμόδιου για τον αθλητισμό Υπουργού, που εκδίδεται ύστερα από γνώμη της

οικείας αθλητικής ομοσπονδίας και της οικείας ομοσπονδίας προπονητών ή του συνδέσμου
προπονητών, μέσα σε ένα (1) χρόνο από τη δημοσίευση του παρόντος, ρυθμίζονται τα θέματα που
αφορούν την απασχόληση προπονητών σε αθλητικούς φορείς, ανάλογα με την κατηγορία, τα
προσόντα των προπονητών, τις προϋποθέσεις άσκησης επαγγέλματος προπονητή των πτυχιούχων
της Εθνικής Ακαδημίας Σωματικής Αγωγής, καθώς και των πτυχιούχων των Τ.Ε.Φ.Α.Α. χωρίς
ειδικότητα. Με την ίδια απόφαση ρυθμίζονται η διαδικασία χορήγησης, οι προϋποθέσεις ανάκλησης
της άδειας άσκησης του επαγγέλματός τους, οι όροι πρόσληψης αλλοδαπών προπονητών, οι
σχέσεις μεταξύ προπονητών και αθλητικών σωματείων και λοιπών αθλητικών φορέων που
απασχολούν προπονητή, οι προϋποθέσεις έκδοσης δελτίου ταυτότητας προπονητή, από την
ομοσπονδία ή το σύνδεσμο των προπονητών, οι περιορισμοί, τα ασυμβίβαστα άσκησης του
επαγγέλματος του προπονητή, οι κυρώσεις που επιβάλλονται στους αθλητικούς φορείς και στους
προπονητές για παράβαση των διατάξεων του οικείου κανονισμού ή του παρόντος, καθώς και κάθε
άλλο συναφές θέμα, ως και θέματα που αφορούν όσους ασκούν ήδη το επάγγελμα του προπονητή
κατά τη δημοσίευση του παρόντος νόμου.
"10. Κατά παρέκκλιση των ρυθμίσεων της παραγράφου 4 του παρόντος άρθρου οι σχολές
προπονητών ποδοσφαίρου, θαλάσσιου σκι και χιονοδρομίας μπορούν να ιδρύονται και να
λειτουργούν από τις οικείες αθλητικές ομοσπονδίες. Με κανονισμό που ψηφίζεται από τις
ομοσπονδίες αυτές και εγκρίνεται κατά τη διαδικασία του άρθρου 27 του παρόντος νόμου,
ρυθμίζονται όλα τα θέματα που αφορούν τη λειτουργία των σχολών, καθώς και την απασχόληση
των προπονητών, τα προσόντα και κάθε άλλο σχετικό θέμα. Τα διπλώματα στους προπονητές
χορηγούνται από τις οικείες ομοσπονδίες και θεωρούνται για τη νομιμότητά τους από τη Γενική
Γραμματεία Αθλητισμού. Η άδεια άσκησης επαγγέλματος χορηγείται από τη Γενική Γραμματεία
Αθλητισμού, σύμφωνα με τις διατάξεις της παραγράφου 2 περιπτώσεις β', γ', δ', ε' του παρόντος.
11. Οποιος κατέχει άδεια άσκησης του επαγγέλματος προπονητή από τη Γενική Γραμματεία
Αθλητισμού, δεν μπορεί να διατηρεί την αθλητική ιδιότητα και να αγωνίζεται σε επίσημους αγώνες
του αθλήματος για το οποίο κατέχει άδεια άσκησης επαγγέλματος, εκτός εάν έχει καταθέσει την
άδειά του στην οικεία αθλητική ομοσπονδία."

Αρθρο: 32
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΓΥΜΝΑΣΤΗΡΙΑ
Τίτλος Αρθρου
Ιδιωτικά γυμναστήρια - Ιδιωτικές σχολές
Λήμματα
ΑΘΛΗΤΙΣΜΟΣ, ΠΡΟΠΟΝΗΤΕΣ
Κείμενο Αρθρου
1. Για την ίδρυση και τη λειτουργία ιδιωτικού γυμναστηρίου ή ιδιωτικής σχολής, που έχει σκοπό τη
σωματική άσκηση ή την εκμάθηση αναγνωρισμένου ή μη αθλήματος, με την καταβολή ή μη
διδάκτρων, απαιτείται άδεια του αρμόδιου Νομάρχη.
2. Με προεδρικό διάταγμα, που εκδίδεται ύστερα από πρόταση του αρμόδιου για τον αθλητισμό
Υπουργού και των Υπουργών Υγείας και Περιβάλλοντος, Χωροταξίας και Δημόσιων Εργων,
καθορίζονται οι όροι και οι προϋποθέσεις χορήγησης της άδειας για την ίδρυση και λειτουργία των
ιδιωτικών γυμναστηρίων και σχολών της παρ.1 του παρόντος, τα κωλύματα και τα ασυμβίβαστα για
την κτήση ιδιότητας ιδιοκτήτη ή εκπροσώπου ιδιωτικού γυμναστηρίου ή ιδιωτικής σχολής, το ύψος
του παραβόλου λειτουργίας, η διαδικασία χορήγησης της άδειας, καθώς και τα απαιτούμενα
δικαιολογητικά, η σύσταση και η λειτουργία ειδικής επιτροπής πιστοποίησης και ελέγχου, η
διαδικασία επέκτασης ή μεταφοράς γυμναστηρίου ή σχολής, η ανανέωσή της, καθώς και ο χρόνος
προσαρμογής στις διατάξεις του παρόντος νόμου των γυμναστηρίων και σχολών που λειτουργούν
κατά τη δημοσίευσή του.

Αρθρο: 33
Ημ/νία: 08.10.2008
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΕΣ
Τίτλος Αρθρου
Δικαιώματα - Υποχρεώσεις αθλητών

Λήμματα
ΑΘΛΗΤΙΣΜΟΣ, ΑΘΛΗΤΕΣ
Σχόλια
Σύμφωνα με την παρ. 1 του άρθ. 1 του κεφ. Β' του Ειδικού Κανονισμού Πετοσφαίρισης, η αρχική
εγγραφή Ελληνα αθλητή στη δύναμη οποιουδήποτε ερασιτεχνικού σωματείου πετοσφαίρισης, γίνεται
με τις προϋποθέσεις και όρους του Κανονισμού εγγραφών - μετεγγραφών ερασιτεχνών αθλητών,
σύμφωνα με την παρ. 3 του παρόντος άρθρου. ============================= - Τα εντός " "
δύο εδάφια στο τέλος της παρ. 9 προστέθηκαν με την παρ. 1 του άρθρου 18 του ν. 3708/2008 (Α΄
210/8.10.2008).
Κείμενο Αρθρου
ΚΕΦΑΛΑΙΟ Ε'
ΑΘΛΗΤΗΣ
1. Οι διατάξεις του παρόντος άρθρου εφαρμόζονται σε αθλητές που δεν αγωνίζονται σε τμήμα
αμειβόμενων αθλητών αθλητικού σωματείου ή σε αθλητική ανώνυμη εταιρεία.
2. Με την επιφύλαξη των διατάξεων του άρθρου 85 του παρόντος νόμου, η αγωνιστική
δραστηριότητα των αθλητών δεν αποτελεί άσκηση επαγγελματικής αθλητικής δραστηριότητας.
Οικονομικές ή άλλες παροχές που δίνονται από αθλητικά σωματεία, ενώσεις ή ομοσπονδίες σε
αθλητές, ως ενίσχυση για την υποστήριξη της αθλητικής τους δραστηριότητας, δεν αποτελούν
οικονομικά ανταλλάγματα, κατά την έννοια των διατάξεων του άρθρου 86 του παρόντος νόμου. Οι
σχέσεις αθλητών και αθλητικών σωματείων καθορίζονται από τις διατάξεις του καταστατικού η του
σχετικού ειδικού κανονισμού της οικείας αθλητικής ομοσπονδίας.
3. Με τους ειδικούς κανονισμούς του άρθρου 27 του παρόντος νόμου καθορίζονται οι όροι και οι
προϋποθέσεις εγγραφών και μεταγραφών αθλητών, ο χρόνος διενέργειάς τους, καθώς και η
διαδικασία και τα αρμόδια για την έγκρισή τους όργανα. Μεταγραφές επιτρέπεται να γίνονται κατά τη
διάρκεια μίας μόνο μεταγραφικής περιόδου κάθε χρόνο, με εξαίρεση τις μεταγραφές Ελλήνων
αθλητών του εξωτερικού για τις οποίες μπορεί να ορίζεται άλλη μεταγραφική περίοδος. Η διάρκεια
της μεταγραφικής περιόδου δεν επιτρέπεται να υπερβαίνει τις τριάντα (30) ημέρες. Μεταξύ των όρων
και των προϋποθέσεων των μεταγραφών συμπεριλαμβάνονται υποχρεωτικά και οι προϋποθέσεις
μεταγραφής λόγω συναίνεσης σωματείου, αποδέσμευσης, αγωνιστικής απραξίας, μετοίκησης του
αθλητή για σπουδές ή για επαγγελματικούς λόγους του ίδιου ή των γονέων του, λόγω ελεύθερης
μεταγραφής αθλητή κάτω ή πάνω από ορισμένη ηλικία και λόγω διάλυσης σωματείου ή αναστολής
δραστηριότητας τμήματός του ή απώλειας της ειδικής αναγνώρισής του. Η συμφωνία μεταγραφής
αθλητή από αθλητικό σωματείο σε άλλο με συναίνεση του πρώτου, επιτρέπεται και με οικονομικό
αντάλλαγμα, εφόσον, για την παραχώρηση του δελτίου αθλητικής ιδιότητας του αθλητή, εκδοθεί
παραστατικό του Κώδικα Βιβλίων και Στοιχείων με τον αναλογούντα φόρο προστιθεμένης αξίας και
καταχωρηθεί στα Βιβλία Εσόδων - Εξόδων των δύο αθλητικών σωματείων. Οι ανωτέρω κανονισμοί,
κατά το μέρος που αφορούν διατάξεις για εγγραφές και μεταγραφές αθλητών, δεν επιτρέπεται να
τροποποιούνται, αν δεν παρέλθει διετία από την κατά νόμο έγκρισή τους.
4. Επιτρέπεται σε αθλητή ατομικού ή ομαδικού αθλήματος να συνάπτει συμβάσεις χορηγίας ή
διαφήμισης προϊόντων ή υπηρεσιών με φυσικό ή νομικό πρόσωπο, εφόσον τούτο δεν αντίκειται
στους τεχνικούς κανονισμούς του αθλήματος, στους κανονισμούς της οικείας αθλητικής
ομοσπονδίας ή της Δ.Ο.Ε.. Οι συμβάσεις του προηγούμενου εδαφίου απαιτείται να εγκριθούν από
την οικεία αθλητική ομοσπονδία και με μέριμνά της να κατατεθούν στην αρμόδια Δ.Ο.Υ.. Αν δεν
συντρέχει μια από τις προϋποθέσεις, οι συμβάσεις είναι ανίσχυρες και δεν παράγουν έννομα
αποτελέσματα.
5. Η προσφορά υπηρεσιών στις εθνικές ομάδες είναι ύψιστη υποχρέωση των αθλητών. Αθλητής
που αρνείται αδικαιολόγητα να προσφέρει τις υπηρεσίες του στην αντίστοιχη εθνική ομάδα
τιμωρείται, σύμφωνα με όσα ορίζονται στον ειδικό κανονισμό του άρθρου 27 του παρόντος νόμου,
με ποινή αποκλεισμού από τους αγώνες της εθνικής ομάδας, των πρωταθλημάτων και του
κυπέλλου και στερείται τις κάθε είδους παροχές της ομοσπονδίας. Αθλητής που τιμωρείται για
άρνηση προσφοράς των υπηρεσιών του στην εθνική ομάδα, στερείται επίσης των κάθε είδους
παροχών της Πολιτείας, των ευεργετημάτων που προβλέπονται από τις διατάξεις του παρόντος και
των τυχόν ειδικών φορολογικών απαλλαγών.
6. Ο αθλητής οφείλει να συμμορφώνεται με την ισχύουσα νομοθεσία και τους ισχύοντες εκάστοτε
κανονισμούς της Δ.Ο.Ε. σχετικά με τη φαρμακοδιέγερση. Αθλητής που τιμωρείται από την οικεία
αθλητική ομοσπονδία ή την αντίστοιχη παγκόσμια για παράβαση των κανονισμών περί
φαρμακοδιέγερσης στερείται τις κάθε είδους παροχές της ομοσπονδίας του, όπως επίσης και τις
κάθε είδους παροχές της Πολιτείας και τα ευεργετήματα που προβλέπονται από τις διατάξεις του
παρόντος και τις τυχόν φορολογικές απαλλαγές.
7. Στα ελληνικά διασυλλογικά πρωταθλήματα και τους αγώνες κυπέλλου επιτρέπεται να
συμμετέχουν ομογενείς ή αλλοδαποί με απόφαση του αρμόδιου για τον αθλητισμό Υπουργού,
ύστερα από πρόταση της οικείας αθλητικής ομοσπονδίας.
8. Απαγορεύεται η συμμετοχή αθλητή σε αγώνες που δεν έχουν εγκριθεί από την οικεία αθλητική

ομοσπονδία.
9. Η πιστοποίηση της υγείας των αθλητών είναι υποχρεωτική και αποτελεί προϋπόθεση για τη
συμμετοχή τους σε προπονήσεις και αγώνες. Η πιστοποίηση αυτή γίνεται σε δελτίο υγείας, που
εκδίδει η οικεία αθλητική ομοσπονδία και το οποίο θεωρείται από νομαρχιακό νοσοκομείο ή κέντρο
υγείας ή αγροτικό ιατρείο ή υγειονομική στρατιωτική μονάδα ή από έχοντες οποιαδήποτε σχέση με
το Δημόσιο ή Ν.Π.Δ.Δ. ιατρούς. Το δελτίο υγείας ισχύει για ένα (1) έτος από τη θεώρησή του. Οι
παθήσεις και οι βλάβες που δεν επιτρέπουν τη συμμετοχή αθλητών σε προπονήσεις και αγώνες, οι
απαιτούμενες ιατρικές εξετάσεις για τη θεώρηση του δελτίου υγείας, οι προϋποθέσεις, η διαδικασία
και τα αρμόδια όργανα για τη θεώρηση του δελτίου, καθώς και κάθε άλλο συναφές θέμα
καθορίζονται με απόφαση του Υπουργού Υγείας και Πρόνοιας, που εκδίδεται ύστερα από εισήγηση
του Ε.Κ.Α.Ε.Τ.. «Στο δελτίο υγείας του κάθε αθλητή καταχωρείται λεπτομερώς κάθε σκεύασμα, το
οποίο χορηγείται σε αυτόν. Με κοινή απόφαση των Υπουργών Υγείας και Κοινωνικής Αλληλεγγύης
και του αρμόδιου για τον αθλητισμό Υπουργού ρυθμίζεται κάθε σχετική λεπτομέρεια κατόπιν
εισήγησης Ειδικής Επιτροπής αποτελούμενης από μέλη ΔΕΠ της τριτοβάθμιας εκπαίδευσης με
σχετική εξειδίκευση. Η Ειδική Επιτροπή του προηγούμενου εδαφίου συγκροτείται με κοινή απόφαση
των Υπουργών Υγείας και Κοινωνικής Αλληλεγγύης και του αρμόδιου για τον αθλητισμό Υπουργού.»
10. Αθλητής ερασιτεχνικού σωματείου που μεταγράφεται σε ομάδα του εξωτερικού χωρίς τη
συναίνεση του σωματείου του, εφόσον επιστρέψει στην Ελλάδα, εντάσσεται αυτοδίκαια στη δύναμη
του αθλητικού σωματείου στο οποίο ανήκε πριν από τη μεταγραφή του.

Αρθρο: 34
Ημ/νία: 30.01.2013
Ημ/νία Ισχύος: 17.06.1999
Περιγραφή όρου θησαυρού: ΠΑΡΟΧΕΣ ΠΡΟΣ ΑΘΛΗΤΕΣ
Τίτλος Αρθρου
Παροχές σε διακρινόμενους αθλητές
Λήμματα
ΑΘΛΗΤΙΣΜΟΣ, ΑΘΛΗΤΕΣ, ΔΙΑΚΡΙΝΟΜΕΝΟΙ ΑΘΛΗΤΕΣ
Σχόλια
- Το παρόν άρθρο τίθεται όπως αντικαταστάθηκε με την παρ. 8 του άρθρου 18 του ν. 3708/2008 (Α΄
210/8.10.2008). *** Σύμφωνα με την παρ. 12α του άρθρου 18 του ν. 3708/2008 (Α΄ 210/8.10.2008),
αθλητές που πέτυχαν τις αγωνιστικές διακρίσεις υπό το καθεστώς των ρυθμίσεων του π α ρ ό ν τ ο ς
άρθρου, όπως ίσχυε έως και την τροποποίησή του με τον ανωτέρω νόμο, δ ι κ α ι ο ύ ν τ α ι να
ασκήσουν ό λ α τα δικαιώματα που αυτό τους παρείχε εντός αποκλειστικής προθεσμίας δύο (2) ετών
από την έναρξη ισχύος του ανωτέρω νόμου (μέχρι δηλαδή τις 8.12.2008) ή, εάν είναι ανήλικοι, εντός
αποκλειστικής προθεσμίας δύο (2) ετών από την ενηλικίωσή τους. Σύμφωνα δε με την παρ. 12β του
άρθρου 18 του ιδίου νόμου, οι διατάξεις των παραγράφων 2, 3 και 8 του π α ρ ό ν τ ο ς άρθρου,
όπως ίσχυε μέχρι την έναρξη της ισχύος του ανωτέρω άρθρου, εφαρμόζονται κ α ι για όσους
αθλητές έχουν σημειώσει μία από τις εξαιρετικές αγωνιστικές διακρίσεις της παραγράφου 2 του ως
άνω άρθρου πριν από την έναρξη ισχύος των νόμων 2725/1999 (βλ. οικεία σχόλια) και 3057/2002
(βλ. οικεία σχόλια), εφόσον έχουν υποβάλει σχετική αίτηση για διορισμό τους σε κενές θέσεις
φορέων του δημόσιου τομέα κατά τη διαδικασία της παραγράφου 8 του ίδιου αυτού άρθρου έως και
την 30ή Απριλίου του 2008. ==================================== - Η παρ. 22 προστέθηκε
με την παρ. 1 του άρθρου 17 του ν. 3748/2009 (Α΄ 29/19.2.2009). - Η εντός " " φράση στην περ. δ
της παρ. 10 τίθεται όπως αντικαταστάθηκε με την παρ. 2 του άρθρου 17 του ν. 3748/2009 (Α΄
29/19.2.2009). Η περ. 11α της παρ. 8 του παρόντος προστέθηκε με το άρθρο 45 του ν. 3773/2009
ΦΕΚ Α 120 με έναρξη ισχύος αυτής την 8η.10.2008.
========================================================== Τα εδάφια τρίτο και
τέταρτο της παρ. 18 του παρόντος όπως αυτό αντικαταστάθηκε με την παρ. 8 του άρθρου 18 του ν.
3708/2008 (Α΄210) τροποποιήθηκαν με το άρθρο 53 του ν. 4049/2012 ΦΕΚ Α 35/23.2.2012. -Η
εντός " " παρ.2 του παρόντος τίθεται όπως αντικαταστάθηκε με την παρ.1 του άρθρ.38 του
ν.4115/2013 Α΄24/30.1.2013 και σύμφωνα με την παρ.9 του ιδίου άρθρου και νόμου η ισχύς της
άρχεται την 8.10.2008 και αφορά αποκλειστικά στην εισαγωγή των διακριθέντων αθλητών ή
αθλητριών σε Σχολές ή Τμήματα Α.Ε.Ι. - H παρ. 8 του παρόντος τίθεται όπως αντικαταστάθηκε με
την παρ.2 του άρθ.38 του ν.4115/2013 Α΄24/30.1.2013 και σύμφωνα με την παρ.9 του ιδίου άρθρου
και νόμου η ισχύς της άρχεται την 8.10.2008 και αφορά αποκλειστικά στην εισαγωγή των
διακριθέντων αθλητών ή αθλητριών σε Σχολές ή Τμήματα Α.Ε.Ι. -Μετά το τέλος της παρ.14 του
παρόντος προσετέθη το εντός " " νέο εδ.με την παρ.3 του άρθρου 38 του ν.4115/2013
Α΄24/30.1.2013 σύμφωνα με την παρ.9 του ιδίου άρθρου και νόμου η ισχύς της άρχεται την
8.10.2008 και αφορά αποκλειστικά στην εισαγωγή των διακριθέντων αθλητών ή αθλητριών σε

Σχολές ή Τμήματα Α.Ε.Ι. - Η παρ. 13 του παρόντος τίθεται όπως αντικαταστάθηκε με την παρ.4 του
άρθρου 38 του ν.4115/2013 Α΄24/30.1.2013 [βλ.σχετικά και παρ.9 του άρθ.38 του ιδίου νόμου]. - Η
παρ.21 του παρόντος τίθεται όπως αντικαταστάθηκε με την παρ.5 του άρθρου 38 του ν.4115/2013
Α΄24/30.1.2013 [βλ.σχετικά και παρ.9 του άρθ.38 του ιδίου νόμου]. - Η εντός " " παρ.23 του
παρόντος προσετέθη με την παρ.6 του άρθ.38 του ν.4115/2013 Α΄24/30.1.2013.
Κείμενο Αρθρου
*** (βλ. σχόλια)
«1. Σε αθλητές που σημειώνουν εξαιρετικές αγωνιστικές διακρίσεις σε ατομικά ή ομαδικά αθλήματα
χορηγούνται οι οικονομικές παροχές, τα ευεργετήματα και οι διευκολύνσεις που ορίζονται στις
επόμενες παραγράφους. «2. Εξαιρετική αγωνιστική διάκριση κατά την έννοια της παραγράφου 1 του
παρόντος είναι:
α) Η κατάκτηση 1ης έως 8ης νίκης σε θερινούς ή χειμερινούς Ολυμπιακούς Αγώνες.
β) Η κατάκτηση 1ης έως 8ης νίκης σε Παγκόσμια Πρωταθλήματα ανδρών - γυναικών, νέων ανδρών
- νέων γυναικών, εφήβων - νεανίδων, παίδων - κορασίδων (εφεξής για τις ανάγκες του παρόντος
άρθρου: όλων των κατηγοριών) σε άθλημα ή αγώνισμα αθλήματος που καλλιεργείται από
αναγνωρισμένες κατά τον παρόντα νόμο ομοσπονδίες.
Απαραίτητη προϋπόθεση για την αναγνώριση της εξαιρετικής αυτής αγωνιστικής διάκρισης είναι η
συμμετοχή στη διοργάνωση εθνικών ομάδων από οκτώ (8) τουλάχιστον χώρες προκειμένου για τα
ομαδικά αθλήματα και για τα ατομικά αθλήματα η συμμετοχή οκτώ (8) τουλάχιστον αθλητών ανά
αγώνισμα από οκτώ (8) τουλάχιστον χώρες στο αγώνισμα που σημειώθηκε η διάκριση.
γ) Η κατάκτηση 1ης έως 8ης νίκης σε Πανευρωπαϊκά Πρωταθλήματα όλων των κατηγοριών σε
άθλημα ή αγώνισμα αθλήματος που καλλιεργείται από αναγνωρισμένες κατά τον παρόντα νόμο
ομοσπονδίες.
Απαραίτητη προϋπόθεση για την αναγνώριση της εξαιρετικής αυτής αγωνιστικής διάκρισης είναι να
ισχύουν τα οριζόμενα στο δεύτερο εδάφιο της περίπτωσης β' της παραγράφου αυτής.
δ) Η κατάκτηση 1ης έως 3ης νίκης σε Μεσογειακούς Αγώνες.
ε) Η κατάκτηση 1ης έως 3ης νίκης σε Ολυμπιακούς Αγώνες Νεότητας.
στ) Η κατάκτηση 1ης έως 3ης νίκης σε Πανελλήνιους Αγώνες όλων των κατηγοριών.
ζ) Η κατάκτηση 1ης έως 3ης νίκης σε Πανελλήνιους Μαθητικούς - Σχολικούς Αγώνες.
η) Η επίτευξη ή η ισοφάριση παγκόσμιας ή πανευρωπαϊκής επίδοσης όλων των κατηγοριών σε
άθλημα ή αγώνισμα αθλήματος που καλλιεργείται από αναγνωρισμένες κατά τον παρόντα νόμο
ομοσπονδίες.
θ) Η κατάκτηση 1ης έως 3ης νίκης σε Παγκόσμιους Σχολικούς Αγώνες».
3*** (βλ. σχόλια). Οι αθλητές που σημειώνουν τις διακρίσεις των παραγράφων 2 και 9 του παρόντος
εγγράφονται σε ειδικό πίνακα που τηρείται στη Γενική Γραμματεία Αθλητισμού, σύμφωνα με τη σειρά
προτεραιότητας των διακρίσεων αυτών, η οποία καθορίζεται μέσα σε προθεσμία τριών (3) μηνών
από τη δημοσίευση του παρόντος νόμου με απόφαση του αρμόδιου για τον αθλητισμό Υπουργού.
Με την ίδια απόφαση ορίζονται τα στοιχεία που περιλαμβάνει ο πίνακας του προηγούμενου εδαφίου
και όλα όσα αφορούν την εγγραφή αθλητών στον πίνακα αυτόν. 4. Σε αθλητές που κατακτούν 1η
έως και 3η νίκη σε θερινούς ή χειμερινούς Ολυμπιακούς Αγώνες, σε Παγκόσμιους και σε
Ευρωπαϊκούς Αγώνες ανδρών- γυναικών, καθώς και σε όσους επιτυγχάνουν ή ισοφαρίζουν
παγκόσμια ή ευρωπαϊκή επίδοση της κατηγορίας ανδρών - γυναικών, κατά τα οριζόμενα στην
παράγραφο 2 του παρόντος άρθρου, παρέχεται οικονομική επιβράβευση, το ύψος της οποίας για
κάθε διάκριση καθορίζεται με απόφαση του αρμόδιου για τον αθλητισμό Υπουργού. Η απόφαση
αυτή εκδίδεται μέσα σε προθεσμία έξι (6) μηνών πριν από την τέλεση των Ολυμπιακών Αγώνων και
ισχύει για τέσσερα (4) τουλάχιστον έτη. Με την ίδια απόφαση ορίζονται οι προϋποθέσεις, τα
απαιτούμενα δικαιολογητικά, η διαδικασία και κάθε άλλο συναφές θέμα για την εκκαθάριση και την
καταβολή της οικονομικής επιβράβευσης. 5. Στους αθλητές των ομαδικών αθλημάτων πλην του
beach volley και στους αθλητές των σκυταλοδρομιών η οικονομική επιβράβευση είναι ίση με το 60%
της αντίστοιχης ατομικού αθλήματος ή ατομικού αγωνίσματος επί τον αριθμό όσων δικαιούνται
συμμετοχής στους αγώνες και επιμερίζεται στους αθλητές που πήραν μέρος σε αυτούς, σύμφωνα με
όσα προβλέπονται από τον κανονισμό εθνικών ομάδων της οικείας αθλητικής ομοσπονδίας. 6. Σε
αθλητή ή ομάδα που σημειώνει περισσότερες από μία διακρίσεις μέσα στο ίδιο ημερολογιακό έτος
χορηγείται η οικονομική επιβράβευση της μεγαλύτερης διάκρισης προσαυξημένη με ποσοστό είκοσι
τοις εκατό (20%) της οικονομικής επιβράβευσης που αντιστοιχεί σε καθεμία από τις άλλες διακρίσεις.
7. Οι οικονομικές επιβραβεύσεις που αναφέρονται στις προηγούμενες παραγράφους χορηγούνται σε
κάθε αθλητή με κοινή απόφαση του Υπουργού Οικονομίας και Οικονομικών και του αρμόδιου για τον
αθλητισμό Υπουργού ή άλλου από αυτόν εξουσιοδοτημένου οργάνου από τα ειδικά έσοδα της
Γενικής Γραμματείας Αθλητισμού. Η απόφαση αυτή εκδίδεται εντός του πρώτου διμήνου κάθε έτους
και αφορά τις διακρίσεις του προηγούμενου έτους.
«8. Αθλητές που κατακτούν 1η έως 6η νίκη σε θερινούς ή χειμερινούς Ολυμπιακούς Αγώνες ή 1η
έως 6η νίκη σε Παγκόσμιο Πρωτάθλημα ή 1η έως 3η νίκη σε Πανευρωπαϊκό Πρωτάθλημα ανδρών γυναικών, νέων ανδρών - νέων γυναικών, εφήβων - νεανίδων ή που επιτυγχάνουν ή ισοφαρίζουν

παγκόσμια ή πανευρωπαϊκή επίδοση ανδρών - γυναικών σε άθλημα ή αγώνισμα αθλήματος που
καλλιεργείται από αναγνωρισμένες κατά τον παρόντα νόμο αθλητικές ομοσπονδίες, εισάγονται σε
οποιαδήποτε Σχολή ή Τμήμα Α.Ε.Ι. της προτίμησής τους και εγγράφονται σε αυτό, καθ' υπέρβαση
του αριθμού των εισακτέων που ορίζεται σύμφωνα με τις ισχύουσες κάθε φορά διατάξεις.
Απαραίτητες προϋποθέσεις για την επιβράβευση αυτή είναι να έχουν ηλικία έως και είκοσι εννέα (29)
ετών και τίτλο σπουδών που τους επιτρέπει συμμετοχή στις εκάστοτε ισχύουσες διαδικασίες
επιλογής για την εισαγωγή στην τριτοβάθμια εκπαίδευση και περαιτέρω να είναι ενεργοί αθλητές,
χωρίς διακοπή της αθλητικής τους δραστηριότητας, μέχρι τη στιγμή της άσκησης του σχετικού
δικαιώματος, ιδιότητα που θα πιστοποιείται με βεβαίωση της οικείας, αναγνωρισμένης κατά τον
παρόντα νόμο ομοσπονδίας, που καλλιεργεί το σχετικό άθλημα ή αγώνισμα αθλήματος, η οποία θα
επικυρώνεται από τη Γενική Γραμματεία Αθλητισμού. Αθλητής ή αθλήτρια που κατακτά 7η έως 8η
νίκη σε θερινούς ή χειμερινούς Ολυμπιακούς αγώνες, 7η έως 8η νίκη σε Παγκόσμιους Αγώνες
αντρών - γυναικών, νέων ανδρών - νέων γυναικών, εφήβων - νεανίδων, 4η έως 8η νίκη σε
Πανευρωπαϊκά Πρωταθλήματα αντρών -γυναικών, 1η έως 3η νίκη σε Παγκόσμια Πρωταθλήματα
παίδων - κορασίδων, 1η έως 3η νίκη στους Ολυμπιακούς Αγώνες Νεότητας, 1η έως 3η νίκη σε
Παγκόσμιους Σχολικούς Αγώνες ή επιτυγχάνει ή ισοφαρίζει παγκόσμια ή πανευρωπαϊκή επίδοση
νέων ανδρών - νέων γυναικών, εφήβων νεανίδων, εισάγεται στα Τ.Ε.Φ.Α.Α. και εγγράφεται σε αυτά,
καθ' υπέρβαση του αριθμού των εισακτέων που ορίζεται σύμφωνα με τις ισχύουσες κάθε φορά
διατάξεις με την επιφύλαξη της συνδρομής των προϋποθέσεων που ορίζονται στο δεύτερο εδάφιο
της παρούσας παραγράφου. Περαιτέρω παρέχεται η δυνατότητα εισαγωγής διακριθέντων κατά την
έννοια του παρόντος αθλητών-τριών, με την προϋπόθεση της συνδρομής των όσων ορίζονται στο
δεύτερο εδάφιο της παρούσας παραγράφου, στα Τ.Ε.Φ.Α.Α. ή σε άλλη σχολή ή τμήμα Α.Ε.Ι.,
σύμφωνα με τη σειρά προτίμησής τους στο μηχανογραφικό τους δελτίο κατά φθίνουσα σειρά μορίων
και εφόσον συγκεντρώνουν αριθμό μορίων τουλάχιστον ίσο με το 90% του αριθμού των μορίων του
τελευταίου εισαχθέντος στη συγκεκριμένη σχολή στο ίδιο ακαδημαϊκό έτος, κατά τις διατάξεις της
παρ. 3 του άρθρου 2 του ν. 2525/1997 (A'188), όπως ισχύει, ύστερα από προσαύξηση του συνόλου
των μορίων ως ακολούθως: 1) Για 7η έως 8η νίκη σε θερινούς ή χειμερινούς Ολυμπιακούς Αγώνες,
παρέχεται 30% προσαύξηση για εισαγωγή σε σχολή ή τμήμα Α.Ε.Ι.. 2) α. Για 7η έως 8η νίκη σε
Παγκόσμια Πρωταθλήματα ανδρών-γυναικών, παρέχεται 30% προσαύξηση για εισαγωγή σε σχολή
ή τμήμα Α.Ε.Ι.. β. Για 1η έως 3η νίκη σε Παγκόσμιους Αγώνες παίδων -κορασίδων ή για την επίτευξη
ή ισοφάριση παγκόσμιας επίδοσης παίδων - κορασίδων, παρέχεται 25% προσαύξηση για εισαγωγή
σε σχολή ή τμήμα Α.Ε.Ι.. γ. Για 7η έως 8η νίκη σε Παγκόσμια Πρωταθλήματα νέων ανδρών - νέων
γυναικών, εφήβων - νεανίδων, παρέχεται προσαύξηση 30% για εισαγωγή σε σχολή ή τμήμα Α.Ε.Ι..
δ. Για 4η έως 8η νίκη σε Παγκόσμια Πρωταθλήματα παίδων - κορασίδων, παρέχεται προσαύξηση
35% για εισαγωγή στα Τ.Ε.Φ.Α.Α. και 15% προσαύξηση για εισαγωγή σε σχολή ή τμήμα Α.Ε.Ι.. 3) α.
Για 4η έως 8η νίκη σε Πανευρωπαϊκά Πρωταθλήματα ανδρών - γυναικών, παρέχεται 30%
προσαύξηση για εισαγωγή σε σχολή ή τμήμα Α.Ε.Ι.. β. Για 1η έως 3η νίκη σε Πανευρωπαϊκά
Πρωταθλήματα παίδων - κορασίδων, ή για την επίτευξη ή ισοφάριση ευρωπαϊκής επίδοσης παίδων
- κορασίδων, παρέχεται προσαύξηση 40% για εισαγωγή στα Τ.Ε.Φ.Α.Α. και 20% προσαύξηση για
εισαγωγή σε σχολή ή τμήμα Α.Ε.Ι.. γ. Για 4η έως 8η νίκη σε Πανευρωπαϊκά Πρωταθλήματα νέων
ανδρών - νέων γυναικών, εφήβων - νεανίδων, παρέχεται 30% προσαύξηση για εισαγωγή στα
Τ.Ε.Φ.Α.Α. και 20% προσαύξηση για εισαγωγή σε σχολή ή τμήμα Α.Ε.Ι.. δ. Για 4η έως 8η νίκη σε
Πανευρωπαϊκά Πρωταθλήματα παίδων - κορασίδων, παρέχεται προσαύξηση 30% για εισαγωγή στα
Τ.Ε.Φ.Α.Α. και 15% προσαύξηση για εισαγωγή σε σχολή ή τμήμα Α.Ε.Ι.. 4) Για 1η έως 3η νίκη σε
Μεσογειακούς Αγώνες, παρέχεται 30% προσαύξηση για εισαγωγή στα Τ.Ε.Φ.Α.Α. και 15%
προσαύξηση για εισαγωγή σε άλλη σχολή ή τμήμα Α.Ε.Ι.. 5) Για 1η έως 3η νίκη στους Ολυμπιακούς
Αγώνες Νεότητας παρέχεται 25% προσαύξηση για εισαγωγή σε άλλη σχολή ή τμήμα Α.Ε.Ι.. Όλες οι
ανωτέρω διακρίσεις της παρούσας παραγράφου αφορούν αθλήματα ή αγωνίσματα αθλημάτων που
καλλιεργούνται από αναγνωρισμένες κατά τον παρόντα νόμο αθλητικές Ομοσπονδίες και
απαραίτητη προϋπόθεση για να αναγνωρισθούν ως διακρίσεις οι νίκες σε Παγκόσμια ή
Πανευρωπαϊκά Πρωταθλήματα, είναι να ισχύουν οι προϋποθέσεις που ισχύουν για τις αντίστοιχες
διοργανώσεις κατά τα οριζόμενα στην παράγραφο 2 του παρόντος άρθρου. 5α) Για 1η έως 3η νίκη
σε παγκόσμιους Σχολικούς Αγώνες, παρέχεται είκοσι δύο τοις εκατό (22%) προσαύξηση για
εισαγωγή σε σχολή ή τμήμα Α.Ε.Ι.. 6) α. Για 1η νίκη σε Πανελλήνιους Αγώνες όλων των κατηγοριών
παρέχεται 20% προσαύξηση για εισαγωγή στα Τ.Ε.Φ.Α.Α. και 10% για εισαγωγή σε άλλη σχολή ή
τμήμα Α.Ε.Ι.. β. Για 2η νίκη σε Πανελλήνιους Αγώνες όλων των κατηγοριών παρέχεται 20%
προσαύξηση για εισαγωγή στα Τ.Ε.Φ.Α.Α. και 8% για εισαγωγή σε άλλη σχολή ή τμήμα Α.Ε.Ι.. γ. Για
3η νίκη σε Πανελλήνιους Αγώνες όλων των κατηγοριών παρέχεται 20% προσαύξηση για εισαγωγή
στα Τ.Ε.Φ.Α.Α. και 7% για εισαγωγή σε άλλη σχολή ή τμήμα Α.Ε.Ι.. δ. Αθλητής ή αθλήτρια που
επιτυγχάνει ή ισοφαρίζει πανελλήνια επίδοση σε αγώνισμα όλων των κατηγοριών λαμβάνει το
αντίστοιχο ποσοστό προσαύξησης για εισαγωγή στα Τ.Ε.Φ.Α.Α. ή άλλη σχολή ή τμήμα Α.Ε.Ι. που
παρέχεται στον αθλητή ή την αθλήτρια που κατακτά 1η νίκη στην αντίστοιχη κατηγορία, κατά τα
ανωτέρω οριζόμενα στην παρούσα παράγραφο. Απαραίτητες προϋποθέσεις για την αναγνώριση
διάκρισης στους Πανελλήνιους Αγώνες όλων των κατηγοριών είναι η συμμετοχή στην αντίστοιχη

διοργάνωση ομάδων από έξι (6) τουλάχιστον σωματεία για τα ομαδικά αθλήματα και προκειμένου
για τα ατομικά αθλήματα η συμμετοχή στην αντίστοιχη διοργάνωση οκτώ (8) τουλάχιστον αθλητών
από έξι (6) τουλάχιστον σωματεία ανά αγώνισμα, η δε διάκριση να αφορά άθλημα ή αγώνισμα
αθλήματος που καλλιεργείται από αναγνωρισμένες κατά τον παρόντα νόμο ομοσπονδίες. Περαιτέρω
στα ομαδικά αθλήματα ο αθλητής θα πρέπει να έχει συμμετοχή τουλάχιστον στο 50% των αγώνων
της διοργάνωσης και παράλληλα ο συνολικός αριθμός των συμμετασχόντων αθλητών-τριών της
ομάδας του-της να μην υπερβαίνει το 20% του αριθμού, των υπό των οικείων κανονισμών του
αθλήματος ή του αγωνίσματος του αθλήματος, δικαιουμένων αθλητών-τριών να συμμετάσχουν στη
διοργάνωση αυτή. Κατά τον προσδιορισμό των ποσοστών του προηγουμένου εδαφίου γίνεται
στρογγυλοποίηση στην αμέσως επόμενη ακέραιη μονάδα, αν προκύπτει δεκαδικό υπόλοιπο ίσο ή
μεγαλύτερο από το μισό της ακέραιης μονάδας. Αν το δεκαδικό υπόλοιπο είναι μικρότερο από το
μισό της ακέραιης μονάδας γίνεται στρογγυλοποίηση στην αμέσως προηγούμενη ακέραιη μονάδα.
7) Για 1η έως 3η νίκη σε Πανελλήνιους Μαθητικούς - Σχολικούς Αγώνες παρέχεται 20%
προσαύξηση για εισαγωγή στα Τ.Ε.Φ.Α.Α. και για εισαγωγή σε άλλη σχολή ή τμήμα Α.Ε.Ι.,
παρέχεται προσαύξηση 10% για την 1η νίκη, 8% για τη 2η νίκη και 7% για την 3η νίκη, υπό την
προϋπόθεση ότι ισχύουν για τη διοργάνωση που επιτεύχθηκε η διάκριση οι προϋποθέσεις που
ισχύουν για τους Πανελλήνιους Αγώνες, κατά τα ανωτέρω αναφερόμενα, λογιζομένων, για την
εφαρμογή του παρόντος εδαφίου, των σχολείων ως σωματείων. Δεν αναγνωρίζεται η διάκριση η
οποία σημειώνεται από μαθητή-τρια - αθλητή-τρια, που μεταγράφεται είτε από ένα Λύκειο της
ημεδαπής σε άλλο είτε σε Λύκειο της ημεδαπής από Λύκειο της αλλοδαπής κατά το σχολικό έτος της
διάκρισης όσον αφορά στα ομαδικά αθλήματα. Η απαγόρευση του προηγούμενου εδαφίου δεν
ισχύει, όταν αφορά μαθητή-τρια - αθλητή-τρια που ήταν μόνιμος-η κάτοικος της αλλοδαπής και για
πρώτη φορά μετεγγράφεται σε Λύκειο της ημεδαπής ή σε μαθητή-τρια - αθλητή-τρια που ο ασκών
την επιμέλειά του-της εγκαθίσταται λόγω αποδεδειγμένων επαγγελματικών του υποχρεώσεων σε
άλλη περιοχή. Σε περίπτωση που μαθητής - αθλητής κατακτήσει 1η νίκη, τόσο σε Πανελλήνιους
Μαθητικούς - Σχολικούς αγώνες όσο και σε Πανελλήνιους αγώνες, τότε τα προβλεπόμενα κατά τα
ανωτέρω ποσοστά προσαύξησης για την εισαγωγή στα Τ.Ε.Φ.Α.Α. ή σε άλλη σχολή ή τμήμα Α.Ε.Ι.
προσαυξάνονται κατά μία ποσοστιαία μονάδα. Επιφυλασσομένων των οριζομένων στο πρώτο και
τρίτο εδάφιο της παραγράφου αυτής, όλοι οι αθλητές-τριες που έχουν κατακτήσει μία τουλάχιστον
νίκη από τις αναφερόμενες στις περιπτώσεις 1 έως και 7 της παρούσας παραγράφου, εισάγονται
στα Τ.Ε.Φ.Α.Α. σε ποσοστό 20% επιπλέον του εκάστοτε αριθμού των εισακτέων στα Τ.Ε.Φ.Α.Α. και
σε ποσοστό 3% επιπλέον του εκάστοτε αριθμού των εισακτέων σε οποιαδήποτε άλλη σχολή ή
τμήμα Α.Ε.Ι.. Οι αθλητές-τριες που εισάγονται στα Τ.Ε.Φ.Α.Α. κατά τις διατάξεις της παρούσας
παραγράφου, υποχρεούνται να ακολουθήσουν την ειδικότητα του αθλήματος στο οποίο σημείωσαν
τη διάκριση, εφόσον το τμήμα εισαγωγής του-της χορηγεί την ειδικότητα αυτή. Κατά τον
προσδιορισμό των θέσεων που αντιστοιχούν στα ποσοστά που αναφέρονται στις περιπτώσεις 1
έως 7 της παραγράφου αυτής, γίνεται στρογγυλοποίηση στην αμέσως επόμενη ακέραιη μονάδα, αν
προκύπτει δεκαδικό υπόλοιπο ίσο ή μεγαλύτερο από το μισό της ακέραιης μονάδας. Αν το δεκαδικό
υπόλοιπο είναι μικρότερο από το μισό της ακέραιης μονάδας, δεν λαμβάνεται υπόψη, εκτός εάν
μηδενίζεται η θέση, οπότε γίνεται στρογγυλοποίηση στην ακέραιη μονάδα, ώστε σε κάθε περίπτωση
να υπάρχει μία τουλάχιστον θέση για κάθε Σχολή ή Τμήμα Α.Ε.Ι.. Αθλητής ή αθλήτρια που έχει
κατακτήσει εξαιρετική αγωνιστική διάκριση είτε σε Θερινούς ή Χειμερινούς Ολυμπιακούς Αγώνες είτε
σε Παγκόσμια Πρωταθλήματα ή Πανευρωπαϊκά Πρωταθλήματα των κατηγοριών ανδρών γυναικών, νέων ανδρών - νέων γυναικών, εφήβων - νεανίδων, και έχει εισαχθεί σε Σχολή ή Τμήμα
Α.Ε.Ι., που απέχει γεωγραφικά από τον τόπο που κυρίως προετοιμάζεται, δύναται να μετεγγραφεί,
κατόπιν αιτήσεώς του, στο αντίστοιχο πλησιέστερο προς τον τόπο αυτό εκπαιδευτικό ίδρυμα, κατά
περίπτωση, με απόφαση του Υπουργού Παιδείας και Θρησκευμάτων, Πολιτισμού και Αθλητισμού,
έπειτα από εισήγηση του αρμοδίου για τον Αθλητισμό Υπουργού, ώστε να μπορεί απρόσκοπτα να
συνεχίσει την αθλητική του δραστηριότητα. Απαραίτητη προϋπόθεση για να ασκηθεί το δικαίωμα του
προηγούμενου εδαφίου είναι ο αθλητής ή η αθλήτρια να είναι ενεργοί αθλητές, χωρίς διακοπή της
αθλητικής τους δραστηριότητας, έως την ημερομηνία υποβολής της σχετικής αιτήσεως, ιδιότητα που
θα πιστοποιείται με βεβαίωση της οικείας, αναγνωρισμένης, κατά τον παρόντα νόμο, Ομοσπονδίας,
που καλλιεργεί το σχετικό άθλημα ή αγώνισμα αθλήματος, η οποία θα επικυρώνεται από τη Γενική
Γραμματεία Αθλητισμού». 8*** (βλ. σχόλια). Παρέχεται η δυνατότητα εισαγωγής διακριθέντων κατά
την έννοια του παρόντος αθλητών στα ΤΕΦΑΑ ή σε άλλη σχολή ή τμήμα ΑΕΙ ή ΤΕΙ, σύμφωνα με τη
σειρά προτίμησής τους στο μηχανογραφικό τους δελτίο κατά φθίνουσα σειρά μορίων και εφόσον
συγκεντρώνουν αριθμό μορίων τουλάχιστον ίσο με τα μόρια του τελευταίου εισαχθέντος στη
συγκεκριμένη σχολή στο ίδιο ακαδημαϊκό έτος, κατά τις διατάξεις της παραγράφου 3 του άρθρου 2
του ν. 2525/1997, μετά από προσαύξηση του συνόλου των μορίων ως ακολούθως: 1) Για 1η έως 3η
νίκη σε θερινούς ή χειμερινούς Ολυμπιακούς Αγώνες παρέχεται 50% προσαύξηση για εισαγωγή στα
ΤΕΦΑΑ και 20% προσαύξηση για εισαγωγή σε άλλη σχολή ή τμήμα ΑΕΙ ή ΤΕΙ. 2) Για 4η έως 8η νίκη
σε θερινούς ή χειμερινούς Ολυμπιακούς Αγώνες παρέχεται 40% προσαύξηση για εισαγωγή στα
ΤΕΦΑΑ και 20% για εισαγωγή σε άλλη σχολή ή τμήμα ΑΕΙ ή ΤΕΙ. 3) Για 1η έως 3η νίκη σε
Παγκόσμια Πρωταθλήματα ανδρών-γυναικών, κατά τα οριζόμενα στην παράγραφο 2 του παρόντος,

παρέχεται 40% προσαύξηση για εισαγωγή στα ΤΕΦΑΑ και 20% για εισαγωγή σε άλλη σχολή ή
τμήμα ΑΕΙ ή ΤΕΙ. 4) Για 4η έως 6η νίκη σε Παγκόσμια Πρωταθλήματα ανδρών-γυναικών, κατά τα
οριζόμενα στην παράγραφο 2 του παρόντος, παρέχεται 30% προσαύξηση για εισαγωγή στα ΤΕΦΑΑ
και 20% για εισαγωγή σε άλλη σχολή ή τμήμα ΑΕΙ ή ΤΕΙ. 5) Για 1η έως 3η νίκη σε Ευρωπαϊκούς
Αγώνες ανδρών-γυναικών, κατά τα οριζόμενα στην παράγραφο 2 του παρόντος, παρέχεται 35%
προσαύξηση για εισαγωγή στα ΤΕΦΑΑ και 20% για εισαγωγή σε άλλη σχολή ή τμήμα ΑΕΙ ή ΤΕΙ. 6)
Για 4η έως 6η νίκη σε Ευρωπαϊκούς Αγώνες ανδρών-γυναικών, κατά τα οριζόμενα στην παράγραφο
2 του παρόντος, παρέχεται 30% προσαύξηση για εισαγωγή στα ΤΕΦΑΑ και 20% για εισαγωγή σε
άλλη σχολή ή τμήμα ΑΕΙ ή ΤΕΙ. 7) Για 1η έως 3η νίκη σε Μεσογειακούς Αγώνες παρέχεται 30%
προσαύξηση για εισαγωγή στα ΤΕΦΑΑ και 15% για εισαγωγή σε άλλη σχολή ή τμήμα ΑΕΙ ή ΤΕΙ. 8)
α. Για 1η νίκη σε Πανελλήνιους Αγώνες ανδρών-γυναικών παρέχεται 15% προσαύξηση για
εισαγωγή στα ΤΕΦΑΑ και 10% για εισαγωγή σε άλλη σχολή ή τμήμα ΑΕΙ ή ΤΕΙ. β. Για 2η νίκη σε
Πανελλήνιους Αγώνες ανδρών-γυναικών παρέχεται 14% προσαύξηση για εισαγωγή στα ΤΕΦΑΑ και
8% για εισαγωγή σε άλλη σχολή ή τμήμα ΑΕΙ ή ΤΕΙ. γ. Για 3η νίκη σε Πανελλήνιους Αγώνες ανδρώνγυναικών παρέχεται 13% προσαύξηση για εισαγωγή στα ΤΕΦΑΑ και 7% για εισαγωγή σε άλλη
σχολή ή τμήμα ΑΕΙ ή ΤΕΙ. Απαραίτητη προϋπόθεση για την αναγνώριση διάκρισης στους
Πανελλήνιους Αγώνες ανδρών-γυναικών είναι η συμμετοχή στους αγώνες δεκαέξι (16) τουλάχιστον
σωματείων ή όπου υπάρχουν όρια πρόκρισης η συμμετοχή οκτώ (8) τουλάχιστον σωματείων,
καθώς και η διάκριση να αφορά άθλημα ή αγώνισμα αθλήματος που καλλιεργείται από
αναγνωρισμένες κατά τον παρόντα νόμο ομοσπονδίες.
9. Αθλητές που κατακτούν την 1η έως και την 3η νίκη σε θερινούς ή χειμερινούς Ολυμπιακούς
Αγώνες επιτρέπεται να διορίζονται, κατά παρέκκλιση των ισχυουσών διατάξεων, σε κενές θέσεις είτε
της Γενικής Γραμματείας Αθλητισμού και των εποπτευόμενων από αυτήν φορέων είτε σε
οργανισμούς, φορείς, γραφεία ή υπηρεσίες αθλητικού αντικειμένου των οργανισμών τοπικής
αυτοδιοίκησης (ΟΤΑ) Α' και Β' βαθμού. Οι ενδιαφερόμενοι διορίζονται σε κενές θέσεις των φορέων
του προηγούμενου εδαφίου, ύστερα από αίτησή τους, εφόσον έχουν τα απαιτούμενα για τις θέσεις,
στις οποίες επιθυμούν να διοριστούν, γενικά και ειδικά τυπικά προσόντα. Με κοινή απόφαση του
Υπουργού Εσωτερικών και του αρμόδιου για τον αθλητισμό Υπουργού, που εκδίδεται μέσα σε
προθεσμία έξι (6) μηνών από τη δημοσίευση του παρόντος, ορίζονται οι προϋποθέσεις, τα
απαιτούμενα δικαιολογητικά και ο χρόνος υποβολής τους, η διαδικασία και γενικά κάθε θέμα που
αφορά το διορισμό. Ο διορισμός γίνεται στον εισαγωγικό βαθμό με κοινή απόφαση του Υπουργού
Εσωτερικών και του αρμόδιου για τον αθλητισμό Υπουργού. Απαραίτητη προϋπόθεση για το
διορισμό των αθλητών, πέραν των όσων αναφέρονται στα προηγούμενα εδάφια της παραγράφου
αυτής, είναι να έχουν διακόψει αποδεδειγμένα την αγωνιστική τους δραστηριότητα κατά το χρόνο
υποβολής της αίτησης για διορισμό. Για το σκοπό αυτόν μαζί με τη σχετική αίτηση για το διορισμό
και τα λοιπά δικαιολογητικά, κατά τα ανωτέρω οριζόμενα, συνυποβάλλουν υπεύθυνη δήλωση περί
διακοπής της αγωνιστικής τους δραστηριότητας ως και σχετική περί τούτου βεβαίωση της οικείας
ομοσπονδίας. Η προθεσμία για να ασκήσουν οι αθλητές το δικαίωμα που τους παρέχεται με την
παράγραφο αυτή ορίζεται σε ένα (1) έτος από τη διακοπή της αγωνιστικής τους δραστηριότητας. Σε
περίπτωση που αποκαλυφθεί εκ των υστέρων η ανακρίβεια των όσων αναφέρονται στην υπεύθυνη
δήλωση, ανακαλείται υποχρεωτικά ο διορισμός τους, επιφυλασσομένης της ποινικής και αστικής
ευθύνης τους για την υποβολή ανακριβούς ή αναληθούς δήλωσης. Αθλητές με αναπηρίες
επιτρέπεται, σύμφωνα με τα οριζόμενα στην παρούσα παράγραφο, να διορίζονται και σε
συνιστώμενες προσωρινά θέσεις είτε της Γενικής Γραμματείας Αθλητισμού (ΓΓΑ) και των
εποπτευόμενων από αυτήν φορέων είτε σε οργανισμούς, φορείς, γραφεία ή υπηρεσίες των
οργανισμών τοπικής αυτοδιοίκησης (ΟΤΑ) Α' και Β' βαθμού. Οι Έλληνες Παραολυμπιονίκες που
υπηρετούν στη ΓΓΑ και τους εποπτευόμενους από αυτήν φορείς του ευρύτερου δημόσιου τομέα,
καθώς και στους οργανισμούς τοπικής αυτοδιοίκησης Α' και Β' βαθμού κατατάσσονται στο
καταληκτικό μισθολογικό κλιμάκιο της κατηγορίας τους με τριακονταπενταετή υπηρεσία στο Δημόσιο
και ευρύτερο δημόσιο τομέα και στους ΟΤΑ Α' και Β' βαθμού. 10. Για την εφαρμογή των διατάξεων
των παραγράφων 2 έως και 9 του παρόντος άρθρου ισχύουν περαιτέρω οι ακόλουθες ρυθμίσεις: α)
Στα ομαδικά αθλήματα ο αθλητής πρέπει να έχει συμμετάσχει σε περισσότερους από τους μισούς
αγώνες της διοργάνωσης. Σε διοργανώσεις που διεξάγονται κατά φάσεις οι συμμετοχές στους
αγώνες υπολογίζονται με βάση το άθροισμα των αγώνων όλων των φάσεων. β) Ως Πανελλήνιοι
Αγώνες ή Πανελλήνιο Πρωτάθλημα θεωρούνται μία και μόνο εθνικού ή ερασιτεχνικού επιπέδου
διοργάνωση κάθε χρόνο, που ορίζεται από την οικεία αθλητική ομοσπονδία και πάντα της ανώτατης
κατηγορίας για κάθε άθλημα ή αγώνισμα. Οι διοργανώσεις κυπέλλου δεν θεωρούνται Πανελλήνιοι
Αγώνες ή Πανελλήνιο Πρωτάθλημα. Όταν σε κάποια κατηγορία ηλικιών και φύλου γίνονται δύο ή
περισσότερα Πανελλήνια Πρωταθλήματα σε κάθε κατηγορία, λαμβάνεται υπόψη μόνο το Πανελλήνιο
Πρωτάθλημα ή οι Πανελλήνιοι Αγώνες της μεγαλύτερης ηλικίας στη συγκεκριμένη κατηγορία. Για την
εφαρμογή της διάταξης του εδαφίου αυτού, η οικεία αθλητική ομοσπονδία οφείλει να ενημερώνει
σχετικά τη Γενική Γραμματεία Αθλητισμού, πριν από την έναρξη της αγωνιστικής περιόδου. Ως
Παγκόσμιο ή Ευρωπαϊκό Πρωτάθλημα θεωρείται μία και μόνο διοργάνωση που διεξάγεται
περιοδικά, σύμφωνα με τους ισχύοντες διεθνείς κανονισμούς του οικείου αθλήματος. Όταν σε

κάποια κατηγορία ηλικιών και φύλου γίνονται δύο ή περισσότερα πρωταθλήματα, λαμβάνεται υπόψη
η σημαντικότερη διοργάνωση που ορίζεται από την οικεία ομοσπονδία. γ) Στα ατομικά αθλήματα δεν
λαμβάνεται υπόψη η ομαδική βαθμολογία ή κατάταξη. Ως ατομικά αθλήματα νοούνται και τα ομαδικά
αγωνίσματα αυτών. Οι αναφερόμενες διακρίσεις, πλην των Ολυμπιακών, Παγκόσμιων και
Πανευρωπαϊκών Αγώνων, πρέπει να έχουν κατακτηθεί από τους αθλητές κατά τη διάρκεια των
τεσσάρων (4) τελευταίων ετών, πριν από το ακαδημαϊκό έτος για το οποίο ο αθλητής υποβάλλει
αίτηση εισαγωγής. δ) Οι αθλητές που εμπίπτουν στις διατάξεις "της παραγράφου 8" του παρόντος
άρθρου μπορούν να ασκήσουν το δικαίωμά τους και τα αμέσως επόμενα δύο ακαδημαϊκά έτη από
αυτό που υπέβαλαν για πρώτη φορά αίτηση εισαγωγής βάσει των διατάξεων αυτών. 11. Αν ο
αριθμός των ενδιαφερόμενων αθλητών είναι μεγαλύτερος από τον αριθμό εκείνων που δικαιούνται
τις παροχές, τα ευεργετήματα και τις διευκολύνσεις του παρόντος άρθρου, η σειρά προτεραιότητας
διαμορφώνεται με τα εξής κριτήρια: α) διάκριση σε άθλημα ή αγώνισμα που περιλαμβάνεται στο
επίσημο πρόγραμμα των Ολυμπιακών Αγώνων, β) νίκη στην ανώτατη κατηγορία του αθλήματος ή
του αγωνίσματος, γ) σειρά προτεραιότητας των διακρίσεων που καθορίζεται με απόφαση του
αρμόδιου για τον αθλητισμό Υπουργού, σύμφωνα με την παράγραφο 3 του παρόντος άρθρου, δ)
βαθμός του τίτλου σπουδών. Σε περίπτωση ισοβαθμίας διενεργείται δημόσια κλήρωση. 12. Αθλητές
ή αθλήτριες ατομικού ή ομαδικού αθλήματος που κατέκτησαν πρώτη, δεύτερη ή τρίτη νίκη σε
θερινούς ή χειμερινούς Ολυμπιακούς Αγώνες τυγχάνουν και του ευεργετήματος της απονομής
χρυσού μεταλλίου από τον Πρόεδρο της Δημοκρατίας. «13. Αθλητές ή αθλήτριες που κατέκτησαν
την 4η έως και την 8η νίκη σε θερινούς ή χειμερινούς Ολυμπιακούς Αγώνες τυγχάνουν και του
ευεργετήματος της απονομής δημόσιου επαίνου μετά διπλώματος από τον αρμόδιο για τον
αθλητισμό Υπουργό». 14. Οι διατάξεις του παρόντος άρθρου εφαρμόζονται ανάλογα και στα άτομα
με αναπηρίες (ΑΜΕΑ), τα οποία έχουν χαρακτηρισθεί αθλητές από την ειδική επιτροπή της
παραγράφου 5 του άρθρου 29 του παρόντος νόμου, πλην των διατάξεων της παραγράφου 9 κατά
το μέρος που αφορούν τα ΤΕΦΑΑ και τα λοιπά τμήματα τριτοβάθμιας εκπαίδευσης στα οποία, λόγω
της φύσης της επιστήμης, είναι δυσχερής για τα άτομα αυτά η παρακολούθηση, σύμφωνα με
αιτιολογημένη απόφαση του τμήματος. Ειδικά στους αθλητές με αναπηρία που κατακτούν 4η έως 6η
νίκη σε θερινούς ή χειμερινούς Παραολυμπιακούς Αγώνες ή 1η έως 6η νίκη σε Παγκόσμιους Αγώνες
ανδρών-γυναικών ή 1η έως 6η νίκη σε Πανευρωπαϊκούς Αγώνες ανδρών-γυναικών χορηγούνται
όλες οι παροχές που λαμβάνουν οι αθλητές με αναπηρία που κατακτούν 1η έως 3η νίκη σε θερινούς
ή χειμερινούς Παραολυμπιακούς Αγώνες κατά τα οριζόμενα στο προηγούμενο εδάφιο της
παρούσας. «Στους αθλητές με αναπηρία που κατακτούν 7η ή 8η νίκη σε θερινούς ή χειμερινούς
Παραολυμπιακούς Αγώνες ή σε Παγκόσμιους Αγώνες ή Πανευρωπαικούς Αγώνες ανδρών γυναικών παρέχεται 30% προσαύξηση για εισαγωγή σε σχολή ή τμήμα Α.Ε.Ι. με την προϋπόθεση
της μη συνδρομής της εξαίρεσης του πρώτου εδαφίου της παραγράφου αυτής». 15. Δεν επιτρέπεται
χορήγηση δημόσιας υποτροφίας σε πρόσωπα που έχουν καταδικασθεί αμετάκλητα για παράβαση
των διατάξεων του παρόντος νόμου. Υποτροφία που τυχόν χορηγήθηκε στα πρόσωπα αυτά
διακόπτεται. 16. Για την εκπλήρωση των σκοπών του Παγκόσμιου Συλλόγου Ολυμπιονικών
καθιερώνεται και ως έσοδό του επιχορήγηση από τη ΓΓΑ σε ετήσια βάση, κατ' ανάλογη εφαρμογή
των διατάξεων του παρόντος νόμου που ισχύουν για τις αθλητικές ομοσπονδίες. 17. Για την
εφαρμογή του παρόντος:
α. Η διάκριση των αθλητών στις κατηγορίες (ανδρών - γυναικών, νέων ανδρών - γυναικών, εφήβων νεανίδων, παίδων - κορασίδων) γίνεται σύμφωνα με τους κανονισμούς της Διεθνούς Ομοσπονδίας
του οικείου αθλήματος. Με απόφαση του Υπουργού Πολιτισμού ορίζονται τα ανώτερα ή και
κατώτερα όρια ηλικίας για κάθε κατηγορία, ανά άθλημα. β. Ως αγωνίσματα ατομικών αθλημάτων ή
ομαδικά αθλήματα που περιλαμβάνονται στο εκάστοτε ισχύον επίσημο πρόγραμμα των
Ολυμπιακών Αγώνων νοούνται όσα διεξάγονται με τις τεχνικές προδιαγραφές της οικείας διεθνούς
ομοσπονδίας στους Ολυμπιακούς Αγώνες. 18. Κατ' εξαίρεση των ανωτέρω διατάξεων, με απόφαση
του Υπουργού Πολιτισμού, μπορεί να παρέχεται οικονομική επιβράβευση σε πρόσωπα τα οποία
έχουν υποβληθεί σε μεταμόσχευση ή υποβάλλονται σε αιμοκάθαρση, εφόσον είναι αθλητές
αθλητικών σωματείων, αναγνωρισμένων κατά τις διατάξεις του παρόντος και έχουν πετύχει
εξαιρετικές πανευρωπαϊκές ή παγκόσμιες διακρίσεις σε αγώνες που διοργανώνουν αντίστοιχες
διεθνείς ομοσπονδίες, καθώς και σε κωφούς αθλητές, που σημειώνουν διακρίσεις σε αθλήματα που
περιλαμβάνονται στο πρόγραμμα αγώνων της Διεθνούς Επιτροπής Αθλητών Κωφών (Ο.Ι.8.8.). Με
την ίδια υπουργική απόφαση ρυθμίζονται οι προϋποθέσεις χορήγησης της ως άνω οικονομικής
επιβράβευσης, το ύψος αυτής, καθώς και κάθε άλλο συναφές θέμα, κατ' ανάλογη εφαρμογή των
διατάξεων του παρόντος άρθρου, με βάση το είδος του αθλήματος, την καταβληθείσα προσπάθεια
και τον αριθμό των συμμετοχών. «Η Διεθνής Επιτροπή Αθλητών Κωφών (C.I.S.S.) μετονομάζεται σε
Διεθνή Επιτροπή Αθλητισμού Κωφών (I.C.S.D.). Οι οικονομικές επιβραβεύσεις, τα ευεργετήματα και
οι διευκολύνσεις που προβλέπονται για τους αθλητές με αναπηρίες ισχύουν και για τους κωφούς
αθλητές.» 19. Για την αντιμετώπιση των λειτουργικών αναγκών και την εκπλήρωση των σκοπών
τους, ο Σύλλογος Ελλήνων Ολυμπιονικών και ο Σύλλογος Ελλήνων Παραολυμπιονικών
επιχορηγούνται από τη Γενική Γραμματεία Αθλητισμού σε ετήσια βάση, κατ' ανάλογη εφαρμογή των
διατάξεων του παρόντος νόμου που ισχύουν για τις αθλητικές ομοσπονδίες. 20. Στον συνοδό -

αθλητή των τυφλών παραολυμπιονικών που αγωνίζονται μαζί όπου απαιτείται στο αγώνισμά τους
και σημειώνουν διάκριση από τις προβλεπόμενες στην παράγραφο 4 του άρθρου 34 χορηγείται το
30% της οικονομικής επιβράβευσης που προβλέπεται για τον τυφλό παραολυμπιονίκη αθλητή. «21.
Σε διακριθέντα αθλητή ή αθλήτρια που τιμωρείται ποινικά ή πειθαρχικά για παράβαση ντόπινγκ δεν
χορηγούνται οι οικονομικές παροχές, τα ευεργετήματα και οι διευκολύνσεις που προβλέπονται από
τις διατάξεις του παρόντος άρθρου και των άρθρων 31 και 35 του νόμου αυτού. Σε περίπτωση που
αυτά έχουν χορηγηθεί ανακαλούνται οίκοθεν με την ίδια διαδικασία που αυτά χορηγήθηκαν. Οι
διατάξεις των δύο προηγούμενων εδαφίων της παραγράφου αυτής εφαρμόζονται ανάλογα και για τα
πρόσωπα της παραγράφου 8 του άρθρου 31 του παρόντος νόμου». «22. Με απόφαση του
Υπουργού Εθνικής Παιδείας και Θρησκευμάτων ορίζονται οι προϋποθέσεις, τα απαιτούμενα
δικαιολογητικά, η διαδικασία και γενικά κάθε αναγκαία λεπτομέρεια για την εισαγωγή των αθλητών
με αγωνιστικές διακρίσεις στην τριτοβάθμια εκπαίδευση. Με κοινή υπουργική απόφαση των
συναρμόδιων Υπουργών ορίζονται τα αναγκαία συλλογικά όργανα για τον έλεγχο της συνδρομής
των προϋποθέσεων και ο τρόπος συγκρότησής τους.» «23. Προς το σκοπό της καλύτερης
προετοιμασίας των εν ενεργεία αθλητών και αθλητριών των εθνικών ομάδων, των αναγνωρισμένων
κατά τον παρόντα νόμο αθλητικών Ομοσπονδιών που καλλιεργούν άθλημα ή αγώνισμα αθλήματος
που περιλαμβάνεται στο εκάστοτε ισχύον πρόγραμμα Ολυμπιακών Αγώνων, και εργάζονται είτε στο
Δημόσιο, είτε σε Ν.Π.Δ.Δ. ή σε Ν.Π.Ι.Δ. του στενού ή ευρύτερου δημόσιου τομέα είτε στους Ο.Τ.Α.
όλων των βαθμίδων είναι δυνατόν να χορηγηθεί άδεια με αποδοχές, κατά τα κατωτέρω οριζόμενα,
προκειμένου να συμμετάσχουν σε αγώνες πολύ υψηλού επιπέδου, όπως είναι οι Ολυμπιακοί
Αγώνες και τα Παγκόσμια ή Πανευρωπαϊκά πρωταθλήματα. Η άδεια χορηγείται από τον φορέα όπου
εργάζεται ο αθλητής ή η αθλήτρια, ύστερα από αίτηση του ενδιαφερομένου, η οποία θα συνοδεύεται
υποχρεωτικά: α) με βεβαίωση της Ελληνικής Ολυμπιακής Επιτροπής (Ε.Ο.Ε.), προκειμένου για τους
θερινούς ή χειμερινούς Ολυμπιακούς Αγώνες κατά περίπτωση, η οποία θα πιστοποιεί ότι ο αιτών ή
η αιτούσα έχει προκριθεί και είναι μέλος της Ολυμπιακής ομάδας που θα συμμετάσχει στην
αντίστοιχη διοργάνωση και β) με βεβαίωση της οικείας αθλητικής Ομοσπονδίας, η οποία θα
επικυρώνεται από τη Γενική Γραμματεία Αθλητισμού (Γ.Γ.Α.) για την περίπτωση των Παγκόσμιων ή
Πανευρωπαϊκών Αγώνων, κατά περίπτωση, στην οποία θα πιστοποιείται ότι ο αιτών ή η αιτούσα
έχει προκριθεί και είναι μέλος της εθνικής ομάδας που θα συμμετάσχει στην αντίστοιχη διοργάνωση.
Οι διατάξεις των δύο προηγουμένων εδαφίων της παραγράφου αυτής εφαρμόζονται ανάλογα και
στους εργαζόμενους αθλητές και αθλήτριες με αναπηρία (ΑΜΕΑ) που εργάζονται στους ανωτέρω
φορείς. Στους αθλητές αυτούς την προαναφερόμενη βεβαίωση χορηγεί η Ελληνική Παραολυμπιακή
Επιτροπή ή η Ελληνική Ομοσπονδία Αθλητισμού Κωφών προκειμένου για τους κωφούς αθλητές, η
οποία θα επικυρώνεται από τη Γενική Γραμματεία Αθλητισμού (Γ.Γ.Α.)».

Αρθρο: 35
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΣΜΟΣ ΣΧΟΛΙΚΟΣ
Τίτλος Αρθρου
Υποτροφίες
Λήμματα
ΑΘΛΗΤΙΣΜΟΣ, ΑΘΛΗΤΕΣ, ΥΠΟΤΡΟΦΙΕΣ
Κείμενο Αρθρου
1. Σε Ελληνες μαθητές των γυμνασίων και των λυκείων της δευτεροβάθμιας γενικής και τεχνικής
επαγγελματικής εκπαίδευσης, καθώς και σε Ελληνες σπουδαστές ανώτατων εκπαιδευτικών
ιδρυμάτων (Α.Ε.Ι.) ή τεχνολογικών εκπαιδευτικών ιδρυμάτων (Τ.Ε.Ι.) ή ινστιτούτων επαγγελματικής
κατάρτισης (Ι.Ε.Κ.), οι οποίοι παρουσιάζουν ιδιαίτερη επίδοση στις σπουδές τους και στον
αθλητισμό, χορηγείται, με απόφαση του αρμόδιου για τον αθλητισμό Υπουργού, ύστερα από
πρόταση της οικείας αθλητικής ομοσπονδίας, υποτροφία διάρκειας ενός (1) έτους, που μπορεί να
ανανεώνεται. Η δαπάνη βαρύνει τη Γενική Γραμματεία Αθλητισμού.
2. Με απόφαση του αρμόδιου για τον αθλητισμό Υπουργού χορηγούνται υποτροφίες για
μετεκπαίδευση ή εξειδίκευση στο εσωτερικό ή στο εξωτερικό σε θέματα που προωθούν τις επιλογές
του εθνικού αθλητικού σχεδιασμού, ύστερα από επιτυχή δοκιμασία ενώπιον επιτροπής. Οι
υποτροφίες αυτές χορηγούνται μέσα σε πέντε (5) έτη από την απόκτηση του τίτλου σπουδών και
πριν από τη συμπλήρωση του τριακοστού πέμπτου (35ου) έτους, με τον όρο ότι ο υπότροφος
αναλαμβάνει την υποχρέωση να παρέχει τις υπηρεσίες του στο Δημόσιο ή σε εποπτευόμενα από τη
Γενική Γραμματεία Αθλητισμού νομικά πρόσωπα δημοσίου ή ιδιωτικού δικαίου, με οποιαδήποτε
σχέση και με την ειδικότητα που θα αποκτήσει, για πέντε (5) τουλάχιστον έτη. Η υποχρέωση αυτή
αίρεται, αν ο υπότροφος δεν προσληφθεί από το Δημόσιο εντός δύο (2) ετών από τη λήξη της

μετεκπαίδευσης ή της εξειδίκευσης. Αν ο υπότροφος δεν εκπληρώσει τον παραπάνω όρο, το
συνολικό ποσό της υποτροφίας που του χορηγήθηκε βεβαιώνεται από την αρμόδια υπηρεσία σε
βάρος του, ως δημόσιο έσοδο, εντόκως από τη λήξη της μετεκπαίδευσης ή της εξειδίκευσης.
3. Με απόφαση του αρμόδιου για τον αθλητισμό Υπουργού, ύστερα από γνωμοδότηση του Ε.Σ.Α.Σ.,
ορίζεται για κάθε έτος ο αριθμός των υποτροφιών των παρ.1 και 2, το ύψος της ετήσιας συνολικής
δαπάνης, η διάρκεια των υποτροφιών της παρ.2 και ρυθμίζονται η σύνθεση, συγκρότηση και
λειτουργία της επιτροπής της παρ.2, το είδος και ο τρόπος της δοκιμασίας ενώπιόν της και κάθε
άλλη λεπτομέρεια αναγκαία για την εφαρμογή του άρθρου αυτού.
4. Δεν επιτρέπεται χορήγηση υποτροφίας σε πρόσωπα που έχουν
καταδικασθεί αμετάκλητα για παράβαση των διατάξεων του παρόντος νόμου. Υποτροφία που τυχόν
χορηγήθηκε στα πρόσωπα αυτά, διακόπτεται.

Αρθρο: 36
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΝΟΣΟΚΟΜΕΙΑΚΗ ΠΕΡΙΘΑΛΨΗ ΑΘΛΗΤΩΝ
Τίτλος Αρθρου
Ειδικός λογαριασμός περίθαλψης - Νοσοκομειακή περίθαλψη αθλητών - Χορήγηση αθλητικού
βοηθήματος
Λήμματα
ΑΘΛΗΤΙΣΜΟΣ, ΑΘΛΗΤΕΣ, ΝΟΣΟΚΟΜΕΙΑΚΗ ΠΕΡΙΘΑΛΨΗ
Κείμενο Αρθρου
1. Στη Γενική Γραμματεία Αθλητισμού δημιουργείται ειδικός λογαριασμός, που τηρείται στην Εθνική
Τράπεζα της Ελλάδος, για την περίθαλψη και την ενίσχυση ανασφάλιστων ερασιτεχνών πρώην
αθλητών και τεχνικών στελεχών κάθε κλάδου άθλησης και για την ενίσχυση αναξιοπαθουσών
οικογενειών εν ενεργεία ανασφάλιστων αθλητών που απεβίωσαν.
2. Πόροι του πιο πάνω λογαριασμού αποτελούν:
α) τα παράβολα για τη χορήγηση άδειας ίδρυσης και λειτουργίας ιδιωτικών γυμναστηρίων και
σχολών του άρθρου 32 του παρόντος νόμου,
β) τα παράβολα χορήγησης άδειας άσκησης του επαγγέλματος του προπονητή, του άρθρου 31 του
παρόντος νόμου,
γ) τα παράβολα για προσφυγή στο Ανώτατο Συμβούλιο Επίλυσης Αθλητικών Διαφορών
(Α.Σ.Ε.Α.Δ.), που καταπίπτουν κατά τις διατάξεις της παρ 1 του άρθρου 126 του παρόντος νόμου.
Με αιτιολογημένη απόφαση του αρμόδιου για τον αθλητισμό Υπουργού γίνεται η κατανομή των
πόρων σε δικαιούμενα άτομα. Σε περίπτωση ανεπάρκειας των ανωτέρω πόρων, ο πιο πάνω
λογαριασμός μπορεί να ενισχύεται από τα ειδικά έσοδα της Γ.Γ.Α..
3. Στον ειδικό λογαριασμό της παρ.1 του παρόντος άρθρου μεταφέρονται τα χρηματικά ποσά που
τηρούνται στην Εθνική Τράπεζα της Ελλάδος ειδικού τραπεζικού λογαριασμού, που προέρχονται
από παράβολα του π.δ. 144/1976 για τη χορήγηση ή ανανέωση αδειών λειτουργίας σχολών
γυμναστικής κ.λπ. Η μεταφορά γίνεται ύστερα από σχετική εντολή της Γενικής Γραμματείας
Αθλητισμού προς την Εθνική Τράπεζα της Ελλάδος.
4. Στους ερασιτέχνες αθλητές κάθε κλάδου άθλησης, που δεν είναι ασφαλισμένοι άμεσα ή έμμεσα σε
κάποιον ασφαλιστικό φορέα ή στο Δημόσιο, παρέχεται δωρεάν νοσοκομειακή περίθαλψη στη Γ'
θέση των νοσηλευτικών ιδρυμάτων του Εθνικού Συστήματος Υγείας (Ε.Σ.Υ.). Η δαπάνη για τη
νοσηλεία των πιο πάνω προσώπων βαρύνει τα ειδικά έσοδα της Γενικής Γραμματείας Αθλητισμού.
Με κοινή απόφαση του Υπουργού Υγείας και Πρόνοιας και του αρμόδιου για τον αθλητισμό
Υπουργού καθορίζονται οι ειδικότεροι όροι και οι προϋποθέσεις, η διαδικασία, καθώς και κάθε
λεπτομέρεια εφαρμογής των διατάξεων της παρούσας παραγράφου.

Αρθρο: 37
Ημ/νία: 24.12.2003
Ημ/νία Ισχύος: 17.06.1999
Περιγραφή όρου θησαυρού: ΕΠΙΤΡΟΠΕΣ ΟΛΥΜΠΙΑΚΩΝ ΑΓΩΝΩΝ-ΑΘΗΝΑ 2004
Τίτλος Αρθρου
Ειδικά θέματα της Ελληνικής Ολυμπιακής Επιτροπής
Λήμματα
ΑΘΛΗΤΙΣΜΟΣ, ΕΛΛΗΝΙΚΗ ΟΛΥΜΠΙΑΚΗ ΕΠΙΤΡΟΠΗ (Ε.Ο.Ε.)

Σχόλια
Σύμφωνα με την παρ. 10 του άρθρου 134 του παρόντος νόμου, στην παρ. 2 του παρόντος άρθρου,
στην οποία προβλέπεται η συμμετοχή ενός (1) Συμβούλου Επικρατείας στη σύνθεση της Ε.Ο.Ε., ως
Σύμβουλοι Επικρατείας νοούνται και ο Πρόεδρος του Συμβουλίου της Επικρατείας, καθώς και οι
Αντιπρόεδροι αυτού. - Η αναρίθμηση των πρώην παρ. 2 και 3 σε 3 και 4 αντιστοίχως έγινε με την
παρ. 7, ενώ η εντός " " (νυν) παρ. 2 αντικαταστάθηκε με την ίδια παρ. του άρ. 18 του Ν. 2947/01 (Α΄
228) και ισχύει από 9.10.2001.- Το εντός " " δεύτερο εδάφιο της περ. γ της παρ. 2 του παρόντος
τίθεται όπως αντικαταστάθηκε με την υποπερ. i της περ. α της παρ. 8 του άρθρου 8 του ν.
3207/2003 (Α΄ 302/24.12.2003), ενώ το εντός " " εδάφιο μετά το τρίτο εδάφιο της ιδίας περ. γ
προστέθηκε με την υποπερ. ii της ανωτέρω περ. α. Τέλος, τα εντός [ ] (και προφανώς μετά τις
τροποποιήσεις) πέμπτο και έκτο εδάφια της ιδίας περ. γ διεγράφησαν με τις περ. iii και iv
αντιστοίχως της περ. α της ιδίας παρ. 8, ενώ τα εντός " " εδάφια των περ. ζ και η της παρ. 2
προστέθηκαν με τις περ. β και γ αντιστοίχως της παρ. 8 του άρθρου 8 του ανωτέρω νόμου.
Κείμενο Αρθρου
ΚΕΦΑΛΑΙΟ ΣΤ'
ΘΕΜΑΤΑ ΕΙΔΙΚΩΝ ΑΘΛΗΤΙΚΩΝ ΦΟΡΕΩΝ
1. Το νομικό πρόσωπο δημοσίου δικαίου με την επωνυμία "Επιτροπή Ολυμπιακών Αγώνων
(Ε.Ο.Α.)" μετονομάζεται σε "Ελληνική Ολυμπιακή Επιτροπή (Ε.Ο.Ε.)".
"2.α. Ιδρύεται νομικό πρόσωπο ιδιωτικού δικαίου με την επωνυμία "Διεθνής Ολυμπιακή Ακαδημία
(Δ.Ο.Α.)" με έδρα αυτή της Ελληνικής Ολυμπιακής Επιτροπής (Ε.Ο.Ε.). Η Δ.Ο.Α. εποπτεύεται από
την Ε.Ο.Ε., τελεί υπό την αιγίδα της Διεθνούς Ολυμπιακής Επιτροπής και εποπτεύεται από τον
Υπουργό Πολιτισμού. Τα όργανα διοίκησης της Δ.Ο.Α. μπορούν να συνέρχονται και στην Αθήνα ή
αλλού, με απόφασή τους.
β. Στους σκοπούς της Δ.Ο.Α. συμπεριλαμβάνονται ιδίως: α) η ίδρυση και λειτουργία στην Αρχαία
Ολυμπία, Διεθνούς Πνευματικού Κέντρου, που θα μεριμνά για τη διατήρηση και διάδοση του
Ολυμπιακού Πνεύματος, β) η μελέτη και εφαρμογή των παιδαγωγικών και κοινωνικών αρχών του
Ολυμπιακού κινήματος, γ) η επιστημονική θεμελίωση της Ολυμπιακής ιδέας, σύμφωνα προς τις
αρχές που έθεσαν οι αρχαίοι Έλληνες και οι
αναβιώσαντες τη σύγχρονη Ολυμπιακή κίνηση.
γ. Όργανα διοίκησης της Δ.Ο.Α. είναι το Διοικητικό Συμβούλιο ή άλλως αποκαλούμενο "Εφορεία" και
ο πρόεδρος.
"Το Διοικητικό Συμβούλιο της Δ.Ο.Α. είναι εννεαμελές και εκλέγεται από την Ολομέλεια της
Ελληνικής Ολυμπιακής Επιτροπής και απαρτίζεται από προσωπικότητες του αθλητισμού και του
πολιτισμού, αναγνωρισμένου κύρους." Πέντε (5) τουλάχιστον μέλη του Διοικητικού Συμβουλίου της
Δ.Ο.Α. είναι μέλη της Ελληνικής Ολυμπιακής Επιτροπής, μεταξύ των οποίων ο Πρόεδρος και ο
Γενικός Γραμματέας της Ε.Ο.Ε.. "Το μέλος ή τα μέλη της Διεθνούς Ολυμπιακής Επιτροπής για την
Ελλάδα είναι ex-officio μέλη του Διοικητικού Συμβουλίου της Δ.Ο.Α. με δικαίωμα ψήφου."
[Με την ίδια απόφαση ορίζεται ο Πρόεδρος και ο αντιπρόεδρος του Διοικητικού Συμβουλίου. Ο
Πρόεδρος του Διοικητικού Συμβουλίου είναι απαραίτητα μέλος της Ε.Ο.Ε. Χρέη Γραμματέα ασκεί
υπάλληλος της Δ.Ο.Α. ή του Υπουργείου Πολιτισμού, οριζόμενος με απόφαση του προέδρου]. Η
θητεία των μελών του Διοικητικού Συμβουλίου είναι τετραετής και μπορεί να ανανεώνεται. Μέλος
διοριζόμενο σε αντικατάσταση άλλου διανύει το υπόλοιπο της θητείας του προκατόχου του. Η θητεία
των μελών του παρόντος Διοικητικού Συμβουλίου, που
εξελέγη ομόφωνα από την ολομέλεια της Ε.Ο.Ε. για την τετραετία 2001 - 2005, λήγει στις 31
Δεκεμβρίου του 2004.
Ο πρόεδρος του Δ.Σ. εκπροσωπεί τη Δ.Ο.Α. δικαστικά και εξώδικα, συγκαλεί το Δ.Σ., προεδρεύει
των συνεδριάσεών του και καταρτίζει την ημερήσια διάταξη .
Ο πρόεδρος με απόφασή του μπορεί να αναθέτει την εκπροσώπηση της Δ.Ο.Α. κατά περίπτωση
στον αντιπρόεδρο ή σε μέλος του Δ.Σ. Τον πρόεδρο απόντα ή κωλυόμενο αναπληρώνει ο
αντιπρόεδρος και σε περίπτωση απουσίας ή κωλύματος του αντιπροέδρου, ένας σύμβουλος που
ορίζεται με απόφαση του Δ.Σ.
Το Διοικητικό Συμβούλιο μπορεί να αναθέτει σε οποιοδήποτε από τα μέλη του ειδικά καθήκοντα
σχετικά με τις αρμοδιότητές του, καθώς και καθήκοντα γραμματέα του Συμβουλίου.
Το Διοικητικό Συμβούλιο είναι αρμόδιο για όλα γενικώς τα ζητήματα που αφορούν τη διοίκηση και
διαχείριση της Δ.Ο.Α., με εξαίρεση τα θέματα για τα οποία αποκλειστικά αρμόδια είναι άλλα όργανα
που αναφέρονται στον παρόντα νόμο και στον Εσωτερικό Κανονισμό λειτουργίας της Δ.Ο.Α. Στο
Διοικητικό Συμβούλιο ανήκει ιδίως η αρμοδιότητα για τη χάραξη της εκπαιδευτικής και μορφωτικής
πολιτικής της Δ.Ο.Α. στο πλαίσιο της κείμενης νομοθεσίας και του Εσωτερικού Κανονισμού, η
συνομολόγηση, υπογραφή και εκτέλεση, με τις εξαιρέσεις που προβλέπονται στον παρόντα νόμο,
κάθε σύμβασης απαραίτητης για σύσταση δικαιωμάτων ή υποχρεώσεων της Δ. Ο .Α., η αποδοχή
δωρεών, εισφορών ή χορηγιών, η σύναψη δανείων, η πειθαρχική εξουσία δεύτερου βαθμού για το
προσωπικό της Δ.Ο.Α., η κατάρτιση του ετήσιου προϋπολογισμού, η σύνταξη της ετήσιας έκθεσης
και του ισολογισμού και η διενέργεια στο τέλος κάθε διαχειριστικής χρήσης, ελέγχου νομιμότητας του

έργου όλων των οργάνων διοίκησης της Δ.Ο.Α.
δ. Οι πόροι της Δ.Ο.Α. είναι:
i. Επιχορήγηση του Υπουργείου Πολιτισμού.
ii. Ενισχύσεις από την Ευρωπαϊκή Ένωση ή άλλους διεθνείς οργανισμούς. iii. Επιχορηγήσεις από
δημόσιους ή μη φορείς και οργανισμούς. iν. Έσοδα προερχόμενα από δωρεές, κληρονομιές,
κληροδοσίες,
καταπιστεύματα.
ν. Έσοδα από χορηγίες πάσης φύσεως και κάθε είδους κοινωνικούς πόρους.
νi. Έσοδα από εκμετάλλευση περιουσιακών στοιχείων κινητών και ακινήτων.
νii. Έσοδα από διοργάνωση συνόδων, σεμιναρίων και πολιτιστικών εκδηλώσεων .
νiii. Έσοδα από οποιαδήποτε άλλη νόμιμη πηγή.
ε. Με απόφαση του Υπουργού Πολιτισμού, [με την οποία γίνεται ο διορισμός των μελών] του
Διοικητικού Συμβουλίου της Δ. Ο .Α., ορίζεται τριμελής Εξελεγκτική Επιτροπή με ισάριθμα
αναπληρωματικά μέλη. Ο πρόεδρος της Εξελεγκτικής Επιτροπής είναι ορκωτός ελεγκτής. Ορκωτός
ελεγκτής μπορεί να είναι και άλλο ή άλλα μέλη της Εξελεγκτικής Επιτροπής. Η Εξελεγκτική Επιτροπή
ενεργεί τον έλεγχο της οικονομικής διαχείρισης της Δ.Ο.Α. Η θητεία των μελών της Εξελεγκτικής
Επιτροπής είναι τριετής και μπορεί να ανανεώνεται. Με κοινή απόφαση των Υπουργών Οικονομικών
και Πολιτισμού ορίζεται η αμοιβή των μελών της Εξελεγκτικής Επιτροπής. Ο Υπουργός Πολιτισμού
παραγγέλλει οποτεδήποτε έκτακτο έλεγχο που διενεργεί το Ελεγκτικό Συνέδριο ή το αρμόδιο όργανο
του Υπουργείου Οικονομικών.
στ. Η διαχειριστική χρήση της Δ.Ο.Α. αρχίζει την 1η Ιανουαρίου κάθε έτους και τελειώνει την 31η
Δεκεμβρίου του ίδιου έτους.
Στο τέλος κάθε χρήσης το Δ.Σ. κλείνει τους λογαριασμούς, κάνει απογραφή της περιουσίας.
Η Δ.Ο.Α. απολαμβάνει όλων των διοικητικών και δικαστικών ατελειών, καθώς και όλων των
δικονομικών και ουσιαστικών προνομίων του Δημοσίου.
ζ. Με προεδρικό διάταγμα, που εκδίδεται με πρόταση των Υπουργών Εσωτερικών, Δημόσιας
Διοίκησης και Αποκέντρωσης και Οικονομικών και Πολιτισμού καταρτίζεται ο Εσωτερικός
Κανονισμός λειτουργίας της Δ.Ο.Α. Με τον Εσωτερικό Κανονισμό καθορίζονται κατά ειδικότητα οι
θέσεις του αναγκαίου για τη Δ.Ο.Α. προσωπικού, η διαδικασία πρόσληψης και τα προσόντα κατά
ειδικότητα και ρυθμίζεται κάθε θέμα που αφορά την εσωτερική οργάνωση και λειτουργία της Δ.Ο.Α.,
όπως η διάρθρωση των υπηρεσιών, η κατανομή των αρμοδιοτήτων του προσωπικού και η
υπηρεσιακή του κατάσταση, οι αποσπάσεις υπαλλήλων, οι πειθαρχικές εξουσίες, τα πειθαρχικά
παραπτώματα και οι ποινές, η διαδικασία πραγματοποίησης των εσόδων και οι τρόποι διαχείρισής
τους.
Επιτρέπεται η απόσπαση ή μετάταξη προσωπικού από το Υπουργείο Πολιτισμού ή εποπτευόμενους
από αυτό οργανισμούς δημόσιου ή ιδιωτικού δικαίου ή από άλλους φορείς του ευρύτερου δημόσιου
τομέα, με κοινές αποφάσεις του Υπουργού Πολιτισμού και του οικείου Υπουργού.
Επιτρέπεται επίσης η πρόσληψη από το Διοικητικό Συμβούλιο, προσωπικού με σύμβαση εργασίας
ιδιωτικού δικαίου ορισμένου χρόνου ή αορίστου χρόνου κατά το Ν. 2527/1997, όπως αυτός ισχύει,
για τις ανάγκες λειτουργίας της Δ.Ο.Α..
"Για όλες τις προσλήψεις προσωπικού που αναφέρονται στην παρούσα περίπτωση και στο Π.Δ.
302/2003 (ΦΕΚ 257 Α') δεν εφαρμόζονται οι διατάξεις του άρθρου 12 του Ν. 1232/1982 (ΦΕΚ22Α')
και οι σε εξουσιοδότηση αυτών διατάξεις της ΠΥΣ 55/1998 (ΦΕΚ 252 Α'), όπως έχουν τροποποιηθεί
και εκάστοτε ισχύουν."
η. Μέχρι το τέλος Δεκεμβρίου κάθε ημερολογιακού έτους, η Δ.Ο.Α. υποβάλλει στην ολομέλεια της
Ε.Ο.Ε. προς έγκριση αναλυτικό πρόγραμμα των σχεδιαζόμενων εκδηλώσεών της για την περίοδο
του επόμενου έτους. Η Ε.Ο.Ε., μετά την έγκριση του προγράμματος της Δ.Ο.Α., παραχωρεί στη
Δ.Ο.Α. τη χρήση εγκαταστάσεων χωρίς αντάλλαγμα.
Η "Διεθνής Ολυμπιακή Ακαδημία", όπως αυτή ορίζεται στις παραγράφους 2 και 4 του άρθρου 37 του
Ν. 2725/ 1999 συνεχίζει να ασκεί τα καθήκοντά της μέχρι να τεθεί σε λειτουργία το Ν.Π.Ι.Δ. που
συνιστάται με την παράγραφο 5 του παρόντος άρθρου. Οι σκοποί και οι αρμοδιότητες της
παραγράφου 5 του άρθρου αυτού ασκούνται σε όλη τους την έκταση από την Δ.Ο.Α., όπως αυτή
ορίζεται στις παραγράφους 2 και 4 του άρθρου 37 του Ν. 2725/ 1999, μέχρι την έναρξη λειτουργίας
της, σύμφωνα με τα οριζόμενα στο άρθρο αυτό.
"Από την ημερομηνία δημοσίευσης του Π.Δ. 302/2003 και μέχρι την 1.4.2004 η Διεθνής Ολυμπιακή
Ακαδημία επικουρείται και υποστηρίζεται παραλλήλως διοικητικά και οικονομικά από τις αντίστοιχες
υπηρεσίες της Ελληνικής Ολυμπιακής Επιτροπής, προκειμένου να ασκεί τα καθήκοντα της και να
προβεί στις αναγκαίες για την άσκηση αυτή διαδικασίες που προβλέπονται από το παραπάνω
προεδρικό διάταγμα."
"3" (2). Με προεδρικό διάταγμα, που εκδίδεται ύστερα από πρόταση του αρμόδιου για τον αθλητισμό
Υπουργού και σύμφωνη γνώμη της Ε.Ο.Ε., ρυθμίζονται θέματα που αφορούν τους σκοπούς, την
οργάνωση, τη διοίκηση, τη λειτουργία, τη διαχείριση, την περιουσία,την υπηρεσιακή κατάσταση και
το πειθαρχικό δίκαια που εφαρμόζεται στο προσωπικό, κάθε ζήτημα σχετικό με τη λειτουργία της
Ε.Ο.Ε. και της Διεθνούς Ολυμπιακής Ακαδημίας (Δ.Ο.Α.) εν όψει των Ολυμπιακών Αγώνων του

2004, καθώς και κάθε άλλο σχετικό θέμα τεχνικού ή λεπτομερειακού χαρακτήρα. Στο ίδιο διάταγμα
περιλαμβάνεται ρύθμιση που καθορίζει τη σύνθεση της Ε.Ο.Ε., σύμφωνα με την παρ. 4 του άρθρου
32 του Ολυμπιακού Χάρτη, με βάση τον οποίο στη διοίκηση μετέχουν τα μόνιμα μέλη της Διεθνούς
Ολυμπιακής Επιτροπής (Δ.Ο.Ε.) από την Ελλάδα, οι εκλεγμένοι αντιπρόσωποι αθλητικών
ομοσπονδιών που καλλιεργούν ολυμπιακά αθλήματα και ένας Σύμβουλος Επικρατείας. Στη διοίκηση
της Ε.Ο.Ε. μετέχουν επίσης μέχρι τρεις (3) αθλήτριες ή αθλητές και μέχρι τέσσερις (4)
προσωπικότητες κύρους, οι οποίοι ανακηρύσσονται ως μέλη της από την ολομέλεια της Ε.Ο.Ε. μετά
τη συγκρότησή της σε σώμα.
"4" (3). Η Ολυμπιακή Φλόγα αποτελεί σύμβολο του αθλητισμού και τελεί υπό την προστασία της
Ε.Ο.Ε. και της Διεθνούς Ολυμπιακής Επιτροπής (Δ.Ο.Ε.), με σκοπό την αποτροπή της, με
οποιονδήποτε τρόπο, νόθευσης και εμπορευματοποίησής της. Με προεδρικό διάταγμα, που
εκδίδεται με πρόταση του αρμόδιου για τον αθλητισμό Υπουργού, ύστερα από σύμφωνη γνώμη της
Ε.Ο.Ε., καθορίζονται:
α) Οι όροι και οι προϋποθέσεις της κατοχύρωσης της μοναδικότητας της Ολυμπιακής Φλόγας,
καθώς και της προστασίας από κάθε απόπειρα εμπορευματοποίησής της σύμφωνα με τις αρχές του
Ολυμπιακού Χάρτη της Δ.Ο.Ε..
β) Το διαδικαστικό πλαίσιο σχετικά με την οργάνωση της τελετής αφής της Ολυμπιακής Φλόγας, η
οποία πραγματοποιείται στην Αρχαία Ολυμπία πριν από την έναρξη των Ολυμπιακών Αγώνων και
των χειμερινών Ολυμπιακών Αγώνων.
4. Η Διεθνής Ολυμπιακή Ακαδημία (Δ.Ο.Α.) λειτουργεί ως νομικό πρόσωπο ιδιωτικού δικαίου,
υπάγεται διοικητικά και διαχειριστικά στην Ελληνική Ολυμπιακή Επιτροπή (Ε.Ο.Ε.) και τελεί υπό την
αιγίδα της Διεθνούς Ολυμπιακής Επιτροπής (Δ.Ο.Ε.).

Αρθρο: 38
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΕΛΛΗΝΙΚΟ ΚΕΝΤΡΟ ΑΘΛΗΤΙΚΗΣ ΕΡΕΥΝΑΣ ΚΑΙ
ΤΕΧΝΟΛΟΓΙΑΣ
Τίτλος Αρθρου
Ελληνικό Κέντρο Αθλητικής Ερευνας και Τεχνολογίας
Λήμματα
ΑΘΛΗΤΙΣΜΟΣ, ΕΛΛΗΝΙΚΟ ΚΕΝΤΡΟ ΑΘΛΗΤΙΚΗΣ ΕΡΕΥΝΑΣ ΚΑΙ ΤΕΧΝΟΛΟΓΙΑΣ
Κείμενο Αρθρου
1. Με προεδρικό διάταγμα, που εκδίδεται εντός έξι (6) μηνών από τη δημοσίευση του παρόντος, με
πρόταση του αρμόδιου για τον αθλητισμό Υπουργού και των Υπουργών Υγείας και Πρόνοιας,
Οικονομικών και Ανάπτυξης, το Εθνικό Κέντρο Αθλητικών Ερευνών (Ε.Κ.Α.Ε.), που λειτουργεί ως
υπηρεσία του Ολυμπιακού Αθλητικού Κέντρου Αθηνών, καθίσταται ίδιο νομικό πρόσωπο ιδιωτικού
δικαίου, με την επωνυμία "Ελληνικό Κέντρο Αθλητικής Ερευνας και Τεχνολογίας (Ε.Κ.Α.Ε.Τ.)". Το
νομικό αυτό πρόσωπο εποπτεύεται από τον αρμόδιο για τον αθλητισμό Υπουργό και έχει έδρα το
Δήμο Αμαρουσίου. Με το ίδιο διάταγμα επιτρέπεται η λειτουργία παραρτήματος του Ε.Κ.Α.Ε.Τ. στην
Αρχαία Ολυμπία, στη Θεσσαλονίκη και σε άλλες πόλεις της Ελλάδας.
2. Το Ε.Κ.Α.Ε.Τ. έχει σκοπό την προώθηση της έρευνας και την ανάπτυξη των επιστημών του
αθλητισμού, την αξιοποίηση των αποτελεσμάτων της, τη συλλογή, την τεκμηρίωση και τη διάδοση
πληροφοριών επιστημονικού και τεχνολογικού ενδιαφέροντος για αθλητικά θέματα, την εκπαίδευση,
την επιμόρφωση και την εφαρμογή επιστημονικών μεθόδων για την
αποτελεσματική αντιμετώπιση αθλητικών θεμάτων και την επαγγελματική κατάρτιση προπονητών.
Το Ε.Κ.Α.Ε.Τ., για την εκπλήρωση των σκοπών του, συνεργάζεται με τα Τμήματα Επιστήμης
Φυσικής Αγωγής και Αθλητισμού (Τ.Ε.Φ.Α.Α.) και άλλους φορείς. Επίσης μπορεί να συμπράττει ή να
συνεργάζεται με οργανισμούς ή μονάδες νομικών προσώπων δημοσίου δικαίου (Ν.Π.Δ.Δ.) που
έχουν ως αντικείμενο την πρόληψη τραυματισμών, τη θεραπεία και αποκατάσταση τραυματισμένων
αθλητών, καθώς και την έρευνα στην αθλητιατρική.
3. Με εισήγηση του Ε.Κ.Α.Ε.Τ. συνιστώνται σε περιφερειακά πανεπιστήμια αθλητιατρικά κέντρα, τα
οποία ο αρμόδιος για τον αθλητισμό Υπουργός επιχορηγεί για την επίτευξη του σκοπού τους. Με την
απόφαση της χρηματοδότησης του Υπουργού ορίζονται οι ειδικότερες υποχρεώσεις των
πανεπιστημίων ως προς τα συνιστώμενα από αυτά αθλητιατρικά κέντρα.
4. Με το προεδρικό διάταγμα της παρ. 1 του παρόντος:
α) Ρυθμίζονται τα θέματα διοίκησης, οργάνωσης, διαχείρισης, οικονομικού ελέγχου, περιουσίας,
συγκρότησης, σύνθεσης και αρμοδιοτήτων των οργάνων διοίκησης και επιστημονικών συμβουλίων,
την υπηρεσιακή κατάσταση και το πειθαρχικό δίκαιο που εφαρμόζεται στο προσωπικό ένταξης του
υπηρετούντος προσωπικού του Ε.Κ.Α.Ε. στο Ε.Κ.Α.Ε.Τ. και γενικά όλα τα θέματα για τη λειτουργία

του Ε.Κ.Α.Ε.Τ..
β) Εξειδικεύονται οι αρμοδιότητες του Ε.Κ.Α.Ε.Τ., για την επιτυχία του σκοπού του, ιδίως:
αα. σε θέματα προώθησης της βασικής και εφαρμοσμένης έρευνας και αξιοποίησης των
αποτελεσμάτων της καθώς και σε θέματα ανάπτυξης των αθλητικών επιστημών,
ββ. σε θέματα αθλητιατρικής και αξιολόγησης αθλητικών και σωματικών ικανοτήτων,
γγ. σε θέματα ελέγχου, χρήσης και απαγόρευσης χρήσης από αθλητές ουσιών, φαρμάκων και
μεθόδων,
δδ. σε θέματα εκπαίδευσης ή επιμόρφωσης προπονητών, γιατρών και γυμναστών.
γ) Επιτρέπεται να παρέχεται εξουσιοδότηση, με κανονισμούς που θα καταρτίζονται από το Δ.Σ. του
Ε.Κ.Α.Ε.Τ. και θα εγκρίνονται από τον αρμόδιο για τον αθλητισμό Υπουργό, να ρυθμίζονται
ειδικότερα θέματα, που θα προσδιορίζονται στο κατά την παρ. 1 του παρόντος προεδρικό διάταγμα.
5. Οι πόροι του Ε.Κ.Α.Ε.Τ. είναι:
α) κρατική επιχορήγηση από τη Γενική Γραμματεία Αθλητισμού,
β) έσοδα από την εκτέλεση ερευνητικών έργων και την παροχή υπηρεσιών,
γ) δωρεές, κληρονομιές, κληροδοσίες και κάθε άλλου είδους επιχορηγήσεις ή εισπράξεις από νόμιμη
αιτία.

Αρθρο: 39
Ημ/νία: 29.04.2013
Ημ/νία Ισχύος: 17.06.1999
Περιγραφή όρου θησαυρού: ΓΕΝΙΚΗ ΓΡΑΜΜΑΤΕΙΑ ΑΘΛΗΤΙΣΜΟΥ
Τίτλος Αρθρου
Μαζικός αθλητισμός
Λήμματα
ΑΘΛΗΤΙΣΜΟΣ, ΓΕΝΙΚΗ ΓΡΑΜΜΑΤΕΙΑ ΑΘΛΗΤΙΣΜΟΥ, ΔΙΕΥΘΥΝΣΗ " ΑΘΛΗΣΗ ΓΙΑ ΟΛΟΥΣ "
Σχόλια
- Το εντός " " τρίτο εδάφιο της παρ. 2 τίθεται όπως αντικαταστάθηκε με την παρ. 1 άρθρου 25 Ν.
3262/2004 (ΦΕΚ Α' 173/15.09.2004).
=========================================================== - Η παρ. 6 τίθεται
όπως αντικαταστάθηκε με την παρ. 10 άρθρου 34 Ν. 4052/2012 (ΦΕΚ Α' 41/01.03.2012) και
σύμφωνα με το άρθρο 139 του ιδίου νόμου ισχύει από την κατάθεσή του στη Βουλή, ήτοι από
20.02.2012. =========================================================== *** Η
εντός " " φράση στο πρώτο εδάφιο της παρ. 6 προστέθηκε με την παρ. 6 άρθρου 55 Ν. 4075/2012
(ΦΕΚ Α' 89/11.04.2012).
=========================================================== - Η εντός " " φράση
στην αρχή του πρώτου εδαφίου της παρ. 6 τίθεται όπως αντικαταστάθηκε με την παρ. 1 άρθρου 29
Ν. 4151/2013 (ΦΕΚ Α' 103/29.04.2013). - Η εντός " " φράση στο δεύτερο εδάφιο της παρ. 6
προστέθηκε με την παρ. 2 άρθρου 29 Ν. 4151/2013 (ΦΕΚ Α' 103/29.04.2013). - Τα εντός " " εδάφια
της παρ. 6, μετά από το δεύτερο εδάφιο, προστέθηκαν με την παρ. 2 άρθρου 29 Ν. 4151/2013 (ΦΕΚ
Α' 103/29.04.2013).
Κείμενο Αρθρου
1. Συνιστάται στη Γ.Γ.Α. Διεύθυνση "Αθληση για όλους", με αρμοδιότητα τη μελέτη, οργάνωση,
διάδοση, υλοποίηση, παρακολούθηση, αξιολόγηση, υποστήριξη και χρηματοδότηση των
προγραμμάτων "Αθληση για όλους" σε πανελλήνιο επίπεδο.
2. Με απόφαση του Υπουργού Πολιτισμού, καθορίζεται το πλαίσιο της οργάνωσης και οι λειτουργίες
των προγραμμάτων "Αθλησης για όλους", οι συναρμόδιοι φορείς, οι κατηγορίες και τα είδη των
προγραμμάτων, η οργανωτική δομή, οι διαδικασίες υλοποίησης, υποστήριξης και χρηματοδότησης,
το σύστημα διαχείρισης, παρακολούθησης, αξιολόγησης και ελέγχου των προγραμμάτων και κάθε
άλλο συναφές θέμα. Με την ίδια απόφαση καθορίζεται η οργανωτική δομή της Διεύθυνσης "Αθληση
για όλους". «Στη Διεύθυνση «Άθληση για όλους» προΐσταται υπάλληλος της Γενικής Γραμματείας
Αθλητισμού, κλάδου ΠΕ1 ή ΠΕ5 ή ειδικός επιστήμονας απόφοιτος του Τμήματος Φυσικής Αγωγής
και Αθλητισμού, με γνώση και εμπειρία στο μαζικό αθλητισμό, αποσπασμένος από το δημόσιο τομέα
ή νομικά πρόσωπα του κράτους μετά από απόφαση του αρμόδιου Υπουργού». Στις προβλεπόμενες
θέσεις Διευθυντών της Γενικής Γραμματείας Αθλητισμού προστίθεται και μία θέση βαθμού
Διευθυντή, εκτός βαθμολογικής κλίμακας, για τους κλάδους ΠΕ5 και ΠΕ1.
Στη Διεύθυνση συνιστώνται και υπάγονται τα παρακάτω τμήματα:
Α) Τμήμα Οικονομικής και Διοικητικής Υποστήριξης Προγραμμάτων Αθλησης για όλους.
Β) Τμήμα Σχεδιασμού και Επιστημονικής Υποστήριξης Προγραμμάτων Αθλησης για όλους.
Γ) Τμήμα Παρακολούθησης και Ελέγχου Προγραμμάτων Αθλησης για όλους. Στα συνιστώμενα
τμήματα Σχεδιασμού και Επιστημονικής υποστήριξης και Παρακολούθησης και Ελέγχου

προγραμμάτων, οι θέσεις των Προϊσταμένων καταλαμβάνονται από υπαλλήλους του κλάδου ΠΕ5
πτυχιούχων Τμήματος Επιστήμης Φυσικής Αγωγής και Αθλητισμού.
Στο τμήμα Οικονομικής και Διοικητικής Υποστήριξης η θέση του Προϊσταμένου καταλαμβάνεται από
υπάλληλο του κλάδου ΠΕ1 Διοικητικού Οικονομικού και ελλείψει αυτού από υπάλληλο του κλάδου
ΠΕ5 Πτυχιούχο Τμήματος Επιστήμης Φυσικής Αγωγής και Αθλητισμού.
3. Με κοινή απόφαση των Υπουργών Οικονομίας και Οικονομικών, Εσωτερικών, Δημόσιας
Διοίκησης και Αποκέντρωσης και Πολιτισμού μπορεί να συνιστώνται θέσεις ειδικού επιστημονικού
και διοικητικού προσωπικού και Πτυχιούχων της Επιστήμης Φυσικής Αγωγής και Αθλητισμού, στη
Γενική Γραμματεία Αθλητισμού για την υποστήριξη των Προγραμμάτων "Αθλησης για όλους". Για την
πρόσληψη του προσωπικού αυτού εφαρμόζονται οι διατάξεις της παραγράφου 1 του άρθρου 17 του
Ν. 2947/2001.
4. Για την εκπλήρωση των σκοπών των Προγραμμάτων "Αθλησης για όλους" και τη χρηματοδότηση
των φορέων υλοποίησης αυτών συντάσσεται ετήσιος προϋπολογισμός με εισήγηση της αρμόδιας
Διεύθυνσης και των ανεξάρτητων γραφείων, ο οποίος θα καλύπτεται από τον ειδικό λογαριασμό της
Γ.Γ.Α.
5. Προσωπικό με σύμβαση εργασίας ιδιωτικού δικαίου αορίστου χρόνου των νομικών προσώπων
ιδιωτικού δικαίου που εποπτεύονται από τη Γενική Γραμματεία Αθλητισμού το οποίο έχει ήδη
διατεθεί ή μεταφερθεί στη Γενική Γραμματεία Αθλητισμού για την υποστήριξη των προγραμμάτων
Μαζικού Αθλητισμού με απόφαση του Υπουργού Πολιτισμού, κατατάσσεται σε συνιστώμενες
προσωποπαγείς θέσεις στη Γενική Γραμματεία Αθλητισμού, με την ίδια σχέση εργασίας για την κατά
τόπους διοικητική υποστήριξη των Προγραμμάτων Αθλησης για όλους. Η κατάταξη γίνεται μετά από
αίτηση των ενδιαφερομένων που υποβάλλεται σε προθεσμία ενός μηνός από τη δημοσίευση του
παρόντος. Ο χρόνος προϋπηρεσίας του παραπάνω προσωπικού στα παραπάνω εποπτευόμενα
από τη Γενική Γραμματεία Αθλητισμού νομικά πρόσωπα ιδιωτικού δικαίου υπολογίζεται για τη
μισθολογική του κατάταξη.
«6. "Η Γενική Γραμματεία Αθλητισμού του Υπουργείου Παιδείας και Θρησκευμάτων Πολιτισμού και
Αθλητισμού", τα Ν.Π.Ι.Δ. και Ν.Π.Δ.Δ. που εποπτεύονται από αυτήν «καθώς και οι φορείς που
υλοποιούν προγράμματα Άθλησης για Όλους μετά από έγκρισή της,»*** μπορούν να
προσλαμβάνουν και να απασχολούν πτυχιούχους φυσικής αγωγής αποκλειστικά για τις ανάγκες
υλοποίησης των προγραμμάτων Άθλησης για Όλους ή και Αναπτυξιακού Αθλητισμού, με σύμβαση
εργασίας ιδιωτικού δικαίου ορισμένου χρόνου, διάρκειας όχι μεγαλύτερης των οκτώ μηνών.
Επιτρέπεται να συνάπτονται συμβάσεις του προηγούμενου εδαφίου, καθ' υπέρβαση των
προβλεπομένων περιορισμών της παρ. 3 του άρθρου 37 του ν.3986/2011, όπως κάθε φορά ισχύει,
μέχρι ύψους δαπάνης του ποσού που εγγράφουν οι προσλαμβάνοντες φορείς ως πρόβλεψη στον
προϋπολογισμό αυτών του τρέχοντος έτους από είσπραξη διδάκτρων ή συνδρομών συμμετοχής
στα προγράμματα Άθλησης για Όλους "και άλλων οικονομικών πόρων" ή από είσπραξη δωρεών ή
χορηγιών για τα προγράμματα Άθλησης για Όλους και το οποίο ποσό της δαπάνης δεν υπερβαίνει
το ποσό που εισέπραξαν κατά το προηγούμενο οικονομικό έτος.» «Οι Πτυχιούχοι Φυσικής Αγωγής
του πρώτου εδαφίου της παραγράφου αυτής εξαιρούνται των διαδικασιών της υπ' αριθμ. 33/2006
ΠΥΣ (Α' 280). Η Γενική Γραμματεία Αθλητισμού προτείνει τις θέσεις των Πτυχιούχων Φυσικής
Αγωγής που είναι αναγκαίες για την υλοποίηση των τμημάτων των Προγραμμάτων Άθλησης για
Όλους και Αναπτυξιακού Αθλητισμού, που υλοποιούν οι φορείς - Ο.Τ.Α., σύμφωνα με το οργανωτικό
πλαίσιο που αυτή εκδίδει. Για την έγκριση της πρόσληψης του προσωπικού αυτού και την κατανομή
των εγκεκριμένων θέσεων ανά φορέα, εκδίδεται κοινή υπουργική απόφαση των Υπουργών, Παιδείας
και Θρησκευμάτων, Πολιτισμού και Αθλητισμού, Διοικητικής Μεταρρύθμισης και Ηλεκτρονικής
Διακυβέρνησης, Εσωτερικών και Οικονομικών. Η μισθοδοσία του προσωπικού αυτού καλύπτεται
αποκλειστικά από το αντίτιμο που καταβάλλουν οι εξυπηρετούμενοι κάτοικοι και δημότες με τη
μορφή διδάκτρων ή από είσπραξη δωρεών και χορηγιών ή μέσω της ΓΓΑ έως το ποσό του
αντίστοιχου προβλεπόμενου Κ.Α.Ε.. Η απασχόληση αυτή δεν αναγνωρίζεται ως υπηρεσία για
βαθμολογική ή μισθολογική εξέλιξη.»

Αρθρο: 40
Ημ/νία: 30.01.2013
Ημ/νία Ισχύος: 17.06.1999
Περιγραφή όρου θησαυρού: ΓΕΝΙΚΗ ΓΡΑΜΜΑΤΕΙΑ ΑΘΛΗΤΙΣΜΟΥ
Τίτλος Αρθρου
Εθνικό Συμβούλιο Αθλητικού Σχεδιασμού
Λήμματα
ΑΘΛΗΤΙΣΜΟΣ, ΕΘΝΙΚΟ ΣΥΜΒΟΥΛΙΟ ΑΘΛΗΤΙΚΟΥ ΣΧΕΔΙΑΣΜΟΥ
Σχόλια

- Η εντός " " περ. ζ της παρ. 3 τίθεται όπως αντικαταστάθηκε με το δεύτερο εδάφιο της παρ. 11 του
άρθ. 20 του Ν. 2947/01 (Α΄ 228) και ισχύει από 9.10.2001. - Οι παράγραφοι 2,3 και 4 του παρόντος
τίθενται όπως αντικαταστάθηκαν και η παρ. 6 όπως προστέθηκε με το άρθρο 1 του ν. 4049/2012
ΦΕΚ Α 35/ 23.2.2012. - Oι εντός " " περ.β) και γ) της παρ.2 του παρόντος τίθενται όπως
αντικαταστάθηκαν με την παρ.8α.του άρθ.38 του ν.4115/2013 Α΄24/30.1.2013. - Οι εντός " "
περ.γ),δ),ζ)και η) της παρ.4 του παρόντος τίθενται όπως αντικαταστάθηκε με την παρ.8β του άρ.38
του ν.4115/2013 Α΄24/30.1.2013. - Tα εντός " " δύο νέα εδ. στο τέλος της παρ.6 του παρόντος
προσετέθησαν με την παρ.8γ του άρθρου 38 του ν.4115/2013 Α΄24/30.1.2013.
Κείμενο Αρθρου
1. Συνιστάται στη Γενική Γραμματεία Αθλητισμού Εθνικό Συμβούλιο Αθλητικού Σχεδιασμού
(Ε.Σ.Α.Σ.), που έχει σκοπό την υποβολή στον αρμόδιο για τον αθλητισμό Υπουργό εισηγήσεων,
γνωμοδοτήσεων και προτάσεων αναφορικά με τον εθνικό αθλητικό σχεδιασμό και
προγραμματισμό.
«2. Το Ε.Σ.Α.Σ συγκροτείται με απόφαση του Υπουργού Πολιτισμού και Τουρισμού και αποτελείται
από δεκαπέντε μέλη με τετραετή θητεία, ως εξής: α) τον Γενικό Γραμματέα Αθλητισμού, ως
πρόεδρο,
«β) τον Πρόεδρο της Ελληνικής Ολυμπιακής Επιτροπής (Ε.Ο.Ε.) ως Αντιπρόεδρο, γ) τον Πρόεδρο
των Τ.Ε.Φ.Α.Α. Αθηνών,».
δ) δύο (2) μέλη της Ελληνικής Ολυμπιακής Επιτροπής οριζόμενα από την ολομέλεια της, ε) τον
Πρόεδρο της Ελληνικής Παραολυμπιακής Επιτροπής,
στ) τον Διευθυντή Φυσικής Αγωγής του Υπουργείου Παιδείας, Δια Βίου Μάθησης και
Θρησκευμάτων, ζ) έναν εκπρόσωπο του Υπουργείου Οικονομικών, που υποδεικνύεται από τον
Υπουργό Οικονομικών, η) τον Διευθυντή Αγωνιστικού Αθλητισμού της Γενικής Γραμματείας
Αθλητισμού, θ) τον Διευθυντή του Εθνικού Κέντρου Αθλητικών Ερευνών,
ι) πέντε επιστήμονες κύρους με γνωστικό αντικείμενο και επιστημονική ή επαγγελματική
δραστηριότητα τον αθλητισμό. Οι αθλητικές ομοσπονδίες, επαγγελματικές ενώσεις και συλλογικοί
φορείς εκπροσώπησης αθλητών, διαιτητών, προπονητών και φιλάθλων ορίζουν εκπροσώπους τους
στο Ε.Σ.Α.Σ., οι οποίοι μπορούν να μετέχουν, κατά την κρίση του Συμβουλίου, στις συνεδριάσεις και
εργασίες του ύστερα από κλήση αυτού, χωρίς δικαίωμα ψήφου.
3. Οι δαπάνες λειτουργίας του Ε.Σ.Α.Σ. βαρύνουν τον προϋπολογισμό της Γενικής Γραμματείας
Αθλητισμού, η οποία διαθέτει και το απαραίτητο για τη γραμματειακή του υποστήριξη προσωπικό.
Τα μέλη του Ε.Σ.ΑΣ. δεν δικαιούνται αποζημίωση.
4. Το Ε.Σ.Α.Σ. έχει τις εξής αρμοδιότητες:
α) εισηγείται το πρόγραμμα του εθνικού αθλητικού σχεδιασμού ανά τετραετία, εντός του πρώτου
τετραμήνου από τη διεξαγωγή των Ολυμπιακών Αγώνων, β) παρακολουθεί την εκτέλεση του
προγράμματος του αθλητικού σχεδιασμού και εισηγείται τις αναγκαίες διορθωτικές ή
συμπληρωματικές παρεμβάσεις, «γ) Ιεραρχεί την ανάπτυξη και τη δυναμική των αθλημάτων τόσο
στην Ελλάδα, όσο και στη διεθνή παρουσία τους, χαράσσοντας αντίστοιχες πολιτικές για την
υποστήριξη του Αθλητισμού, δ) Συνεργάζεται με τα Περιφερειακά Συμβούλια Αθλητικού Σχεδιασμού
(ΠΕ.Σ.Α.Σ.), της παραγράφου 6 του άρθρου αυτού, καταγράφοντας τις ανάγκες και την αθλητική
δυναμική κάθε περιοχής της χώρας, ε) εισηγείται κίνητρα για την ανάπτυξη του αθλητισμού, καθώς
και τα κριτήρια επιχορηγήσεων των αθλητικών σωματείων, λαμβάνοντας υπόψη τις ιδιαιτερότητες
των νησιωτικών περιοχών, στ) εισηγείται για τις προϋποθέσεις ανάληψης διεθνών διοργανώσεων
από τις αθλητικές ομοσπονδίες, ζ) Αποφαίνεται για τη σκοπιμότητα κατασκευής νέων αθλητικών
εγκαταστάσεων, ύστερα από εισήγηση των ΠΕ.Σ.Α.Σ., η) Γνωμοδοτεί για κάθε θέμα που τυχόν
ανακύπτει στο πλαίσιο των προαναφερομένων αρμοδιοτήτων του».
5. Το Ε.Σ.Α.Σ. λειτουργεί, με την επιφύλαξη των διατάξεων του επόμενου εδαφίου, σύμφωνα με τους
γενικούς κανόνες που διέπουν τη λειτουργία των συλλογικών οργάνων. Με κανονιστική απόφαση
του αρμόδιου για τον αθλητισμό Υπουργού καθορίζονται η έναρξη λειτουργίας του Ε.Σ.Α.Σ., η
οργάνωση και λειτουργία αυτού, η άσκηση και η κατανομή αρμοδιοτήτων, ο τρόπος λήψης των
αποφάσεων και κάθε άλλο σχετικό θέμα.
«6. Με απόφαση του Υπουργού Πολιτισμού και Τουρισμού, μετά από πρόταση του οικείου
Περιφερειάρχη, συνιστώνται στις περιφέρειες Περιφερειακά Συμβούλια Αθλητικού Σχεδιασμού
(ΠΕ.Σ.Α.Σ.). Κύριο έργο των Περιφερειακών Συμβουλίων Αθλητικού Σχεδιασμού είναι η κατάρτιση
και η παρακολούθηση προγράμματος αθλητικού σχεδιασμού για την οικεία περιφέρεια ανά
τετραετία. Η σύνθεση, οι ειδικότερες αρμοδιότητες των Περιφερειακών Συμβουλίων Αθλητικού
Σχεδιασμού και κάθε άλλο θέμα για τη συγκρότηση και τη λειτουργία τους καθορίζονται με την
υπουργική απόφαση για τη σύσταση τους.» «Με την ίδια απόφαση είναι δυνατόν να ιδρύεται σε κάθε
Περιφερειακό Συμβούλιο Αθλητικού Σχεδιασμού, Αθλητικό Γραφείο, με αντικείμενο την υποβοήθηση
του έργου του. Με απόφαση του αρμόδιου για τον Αθλητισμό Υπουργού, είναι δυνατόν σε κάθε
Αθλητικό Γραφείο να αποσπάται ένας (1) πτυχιούχος φυσικής αγωγής που υπηρετεί στη Γενική
Γραμματεία Αθλητισμού (Γ.Γ.Α.) ή στους εποπτευόμενους από αυτήν φορείς».

Αρθρο: 41
Ημ/νία: 08.10.2008
Ημ/νία Ισχύος: 17.06.1999
Περιγραφή όρου θησαυρού: ΦΙΛΑΘΛΟΙ ΕΓΚΛΗΜΑΤΑ ΣΕ ΑΘΛΗΤΙΚΟΥΣ ΧΩΡΟΥΣ
Τίτλος Αρθρου
Αντιμετώπιση της βίας με αφορμή αθλητικές εκδηλώσεις
Λήμματα
ΑΘΛΗΤΙΣΜΟΣ, ΑΝΤΙΜΕΤΩΠΙΣΗ ΒΙΑΣ, ΣΥΝΔΕΣΜΟΙ ΦΙΛΑΘΛΩΝ
Σχόλια
- Tο παρόν άρ. αντικαταστάθηκε με το άρ. 1 του ν. 3057/2002 (Α΄239/10.10.2002).- Σύμφωνα με την
παρ. 6 του άρθρου 10 του ν. 3103/2003 (Α΄23/29.1.2003), το ποσό που αποδίδεται στο Υπουργείο
Δημόσιας Τάξης, σύμφωνα με όσα ορίζονται στις διατάξεις της παραγράφου 1 του άρθρου 33 του ν.
2800/2000 (Α΄41), καταβάλλεται ως αποζημίωση στο προσωπικό της Ελληνικής Αστυνομίας για την
απασχόλησή του, σε δραστηριότητες αστυνομικής φύσεως που είναι αναγκαίες για την ασφαλή και
ομαλή διεξαγωγή των αναφερόμενων στις διατάξεις της παρ. 4 του παρόντος άρθρου, όπως
αντικαταστάθηκαν με αυτές του άρθρου 1 του Ν. 3057/2002 (ΦΕΚ 239 Α') αγώνων και την τήρηση
γενικά της τάξης και ασφάλειας στους αθλητικούς χώρους και γύρω από αυτούς. Το ποσό αυτό
κατατίθεται σε ειδικό, εκτός προϋπολογισμού του Υπουργείου Δημόσιας Τάξης, Λογαριασμό, ο
οποίος συνιστάται για το σκοπό αυτόν με κοινή απόφαση των Υπουργών Οικονομίας και
Οικονομικών και Δημόσιας Τάξης. Με όμοια απόφαση καθορίζονται ο τρόπος προσδιορισμού και η
διαδικασία απόδοσης των ανωτέρω ποσών στο Υπουργείο Δημόσιας Τάξης, οι δικαιούχοι, το
καταβλητέο σε κάθε δικαιούχο ποσό και ο τρόπος υπολογισμού και καταβολής του, ο τρόπος
διαχείρισης και ελέγχου του Λογαριασμού, καθώς και κάθε άλλο σχετικό θέμα.
==================================== - Η παρ. 5 προστέθηκε με την παρ. 14 του άρθρου
18 του ν. 3708/2008 (Α΄ 210/8.10.2008).
Κείμενο Αρθρου
"1. Κάθε πρόσωπο που παρευρίσκεται ή συμμετέχει με οποιαδήποτε ιδιότητα και με οποιονδήποτε
τρόπο στην εν γένει αγωνιστική δραστηριότητα των αθλητικών σωματείων, των τμημάτων
αμειβόμενων αθλητών (Τ.Α.Α.) και των αθλητικών ανωνύμων εταιρειών (Α.Α.Ε.) πριν, στη διάρκεια
και μετά τη λήξη των αθλητικών συναντήσεων, οφείλει να τηρεί τους νόμους, τους κανονισμούς και
τους κανόνες του φίλαθλου πνεύματος.
2. Τα πρόσωπα της παραγράφου 1 του παρόντος οφείλουν να συμβάλλουν στη διασφάλιση
συνθηκών ομαλής διεξαγωγής των αθλητικών συναντήσεων, στο μέτρο και στο βαθμό των
αρμοδιοτήτων τους. Απαγορεύεται οποιαδήποτε δημόσια δήλωση ή άλλη ενέργεια αθλητών,
προπονητών, μελών διοικήσεων αθλητικών σωματείων, ενώσεων, ομοσπονδιών. Τ.Α.Α. ή Α.Α.Ε. ή
διαιτητών που μπορεί να διαταράξει την ομαλή διεξαγωγή αθλητικής συνάντησης ή να πυροδοτήσει
την ένταση και την αντιπαράθεση μεταξύ φιλάθλων.
3. Η με οποιονδήποτε υπαίτιο τρόπο συμμετοχή σε πράξεις που δυσφημούν τον αθλητισμό, συνιστά
ιδιαίτερα επιβαρυντική περίσταση που συνεκτιμάται από τα αρμόδια πειθαρχικά όργανα, όπως
ορίζεται από τις οικείες καταστατικές διατάξεις ή τις διατάξεις των οικείων κανονισμών ή από άλλες
διατάξεις.
4. Ποσοστό πέντε τοις εκατό (5%) επί του αντιτίμου του εισιτηρίου των αγώνων ποδοσφαίρου,
καλαθοσφαίρισης, πετοσφαίρισης, υδατοσφαίρισης και χειροσφαίρισης περιέρχεται ως πόρος στα
ασφαλιστικά ταμεία του αστυνομικού προσωπικού (Ε.Τ.Ε.Χ. - Τ.Α.Υ.Α.Π.), Τα ανωτέρω έσοδα
επιμερίζονται κατά ποσοστό εξήντα οκτώ τοις εκατό (68%) στο Ε.Τ.Ε.Χ. και τριάντα δύο τοις εκατό
(32%) στο Τ.Α.Υ.Α.Π. Με κοινή απόφαση των Υπουργών Οικονομίας και Οικονομικών, Πολιτισμού
και Δημόσιας Τάξης καθορίζονται η διαδικασία είσπραξης των εσόδων, η διαχείρισή τους, καθώς και
κάθε άλλη αναγκαία λεπτομέρεια."
«5. Με κοινή απόφαση των Υπουργών Εσωτερικών, Υγείας και Κοινωνικής Αλληλεγγύης και
Πολιτισμού μπορεί να συνταχθεί ενιαίος κανονισμός ασφαλείας αγώνων για τις αθλητικές
εγκαταστάσεις όπου διεξάγονται αθλητικές συναντήσεις των ημεδαπών και διεθνών διοργανώσεων
στις οποίες συμμετέχουν επαγγελματικοί σύλλογοι ως και οι Εθνικές Ομάδες, ώστε να επιτυγχάνεται
η καλύτερη συνεργασία και ο συντονισμός όλων των εμπλεκόμενων φορέων.»

Αρθρο: 41Α
Ημ/νία: 23.02.2012
Περιγραφή όρου θησαυρού: ΦΙΛΑΘΛΟΙ ΕΓΚΛΗΜΑΤΑ ΣΕ ΑΘΛΗΤΙΚΟΥΣ ΧΩΡΟΥΣ
Τίτλος Αρθρου

"Διαρκής Επιτροπή για την Αντιμετώπιση της Βίας
Λήμματα
ΒΙΑ, ΑΝΤΙΜΕΤΩΠΙΣΗ ΒΙΑΣ, ΔΙΑΡΚΗΣ ΕΠΙΤΡΟΠΗ ΓΙΑ ΑΝΤΙΜΕΤΩΠΙΣΗ ΒΙΑΣ
Σχόλια
- Το παρόν άρθρο προστέθηκε με το άρ. 2 του Ν. 3057/2002 (Α΄239) με ισχύ από 10.10.2002. Κατά το άρθρο 23 του ν. 3262/2004 (Α΄ 173/15.9.2004), με τη δημοσίευση του εν λόγω νόμου
(15.9.2004) λήγει η θητεία των μελών των δικαιοδοτικών οργάνων και επιτροπών του παρόντος
άρθρου, που παραμένουν στη θέση τους μέχρι τη νέα συγκρότηση των οργάνων αυτών, η οποία
πρέπει να γίνει το αργότερο έως την 15.10.2004. =================================== - Η
παρ. 7 προστέθηκε με την παρ. 1 του άρθρου 6 του ν. 3708/2008 (Α΄ 210/8.10.2008). - Η παρ. 1
τίθεται όπως αντικαταστάθηκε με την παρ. 2 του άρθρου 6 του ν. 3708/2008 (Α΄ 210/8.10.2008). - Η
παρ. 1 και η παρ. 2 του παρόντος τίθενται όπως αντικαταστάθηκαν και οι περιπτώσεις ια και ιβ και ιγ
της παρ. 3 όπως προστέθηκαν με το άρθρο 2 του ν. 4049/2012 ΦΕΚ Α 8/23.2.2012. Eπίσης με το
άρθρο 48 περ. γ του ιδίου νόμου 4049/2012 καταργήθηκαν από την έναρξη ισχύος του νόμου αυτού
τα εδάφια β και γ της περίπτωσης στ της παρ. 5 του παρόντος και με την περ. η του ίδιου άρθρου 48
καταργήθηκε η περ. ε της παραγράφου 5 του παρόντος.
Κείμενο Αρθρου
«6. Με απόφαση του Υπουργού Πολιτισμού και Τουρισμού, μετά από πρόταση του οικείου
Περιφερειάρχη, συνιστώνται στις περιφέρειες Περιφερειακά Συμβούλια Αθλητικού Σχεδιασμού
(ΠΕ.Σ.Α.Σ.). Κύριο έργο των Περιφερειακών Συμβουλίων Αθλητικού Σχεδιασμού είναι η κατάρτιση
και η παρακολούθηση προγράμματος αθλητικού σχεδιασμού για την οικεία περιφέρεια ανά
τετραετία. Η σύνθεση, οι ειδικότερες αρμοδιότητες των Περιφερειακών Συμβουλίων Αθλητικού
Σχεδιασμού και κάθε άλλο θέμα για τη συγκρότηση και τη λειτουργία τους καθορίζονται με την
υπουργική απόφαση για τη σύσταση τους.»
2.«Στον πρόεδρο, στον αναπληρωτή του, στον γραμματέα και στα μέλη της επιτροπής καταβάλλεται
μηνιαία αποζημίωση, που ορίζεται με κοινή απόφαση των Υπουργών Οικονομικών και Πολιτισμού
και Τουρισμού. Με όμοια απόφαση ορίζονται οι αποζημιώσεις, τα έξοδα και οι δαπάνες λειτουργίας
του ειδικού σώματος παρατηρητών της Δ.Ε.Α.Β.. Με απόφαση του Υπουργού Πολιτισμού και
Τουρισμού θεσπίζεται κανονισμός λειτουργίας της Δ.Ε.Α.Β.. Με κοινή απόφαση των Υπουργών
Οικονομικών και Πολιτισμού και Τουρισμού, μετά από γνώμη της Δ.Ε.Α.Β., συνιστάται ειδικό σώμα
παρατηρητών της Δ.Ε.Α.Β.. »
3. Η Διαρκής Επιτροπή Αντιμετώπισης της Βίας (Δ.Ε.Α.Β.) έχει ως έργο:
α) τη διαρκή μελέτη του φαινομένου της κάθε μορφής βίας στον αθλητισμό, την αναζήτηση των
αιτίων που το προκαλούν και την εισήγηση στα αρμόδια όργανα για τη λήψη των αναγκαίων μέτρων,
β) την εισήγηση στους αρμόδιους φορείς για τη συνεχή και υπεύθυνη πληροφόρηση της φίλαθλης
κοινής γνώμης σχετικά με την έκταση του φαινομένου της βίας στους αθλητικούς χώρους,
γ) τη μέριμνα ώστε να ευαισθητοποιηθούν τα μέσα μαζικής ενημέρωσης για τη σπουδαιότητα του
ρόλου τους κατά την παρουσίαση των αθλητικών γεγονότων,
δ) τη μέριμνα, την παρακολούθηση, το συντονισμό και τον έλεγχο της εφαρμογής των διατάξεων
που ρυθμίζουν την αντιμετώπιση του φαινομένου της βίας, την προστασία και την ασφάλεια των
αθλουμένων και των θεατών στους αγωνιστικούς χώρους, καθώς και την υποβολή σχετικών
εισηγήσεων στα αρμόδια όργανα,
ε) την εισήγηση κάθε άλλου πρόσφορου μέτρου, που κατά τη γνώμη της απαιτείται, για την
εξασφάλιση της ευταξίας κατά τις αθλητικές εκδηλώσεις,
στ) τη συνεργασία με τις διοργανώτριες κατά το νόμο αθλητικές ενώσεις, ομοσπονδίες ή
επαγγελματικούς συνδέσμους, καθώς και με τις αστυνομικές αρχές, αναφορικά με τη λήψη των
ειδικότερων μέτρων τάξης στις συναντήσεις που διεξάγονται στη χώρα, στο πλαίσιο των εθνικών
πρωταθλημάτων και του κυπέλλου Ελλάδας των ομαδικών αθλημάτων,
ζ) την υποβοήθηση των αστυνομικών αρχών σχετικά με την αξιολόγηση της επικινδυνότητας των
αθλητικών συναντήσεων,
η) την ανάπτυξη πρωτοβουλιών ενημερωτικού ή επιμορφωτικού χαρακτήρα με σκοπό την
καλλιέργεια αθλητικού πνεύματος, ιδίως μεταξύ των νέων και την πρόληψη του φαινομένου της βίας
στους αγωνιστικούς χώρους,
θ) τη γνωμοδότηση, όταν συντρέχουν λόγοι ιδιαίτερης επικινδυνότητας αθλητικών συναντήσεων, για
τη μη χορήγηση εισιτηρίων από το γηπεδούχο αθλητικό σωματείο, το Τ.Α.Α. ή την Α.Α.Ε. στο
φιλοξενούμενο σωματείο, Τ.Α.Α. ή Α.Α.Ε.,
ι) τη γνωμοδότηση, ύστερα από εισήγηση των οικείων αστυνομικών αρχών, στον Υπουργό
Πολιτισμού, για τη χρονική μετάθεση της διεξαγωγής των αθλητικών συναντήσεων.
«ια) Τη συνεργασία με τις αστυνομικές αρχές για την αντιμετώπιση του φαινομένου των
προσυνεννοημένων αγώνων. ιβ) Την παρακολούθηση της εφαρμογής των νόμων και των
κανονισμών, που αφορούν στην αντιμετώπιση της βίας στα γήπεδα και τη σύνταξη ετήσιας σχετικής
έκθεσης, η οποία υποβάλλεται, μέσω της Γενικής Γραμματείας Αθλητισμού, στη Διαρκή Επιτροπή
Μορφωτικών Υποθέσεων της Βουλής των Ελλήνων. ιγ) Την εισήγηση, μετά το τέλος κάθε

αγωνιστικής περιόδου, προς τον Υπουργό Πολιτισμού και Τουρισμού για την υλική και/ ή ηθική
επιβράβευση διοργανωτριών αρχών πρωταθλημάτων ομαδικών αθλημάτων, Α.Α.Ε. ή Τ.Α.Α. ή
σωματείων, καθώς και αθλητών που επέδειξαν κατά την οικεία αγωνιστική περίοδο πρότυπη
αθλητική συμπεριφορά και έμπρακτη συμμετοχή στην αντιμετώπιση της βίας στα γήπεδα και την
καλλιέργεια και διάδοση των ιδεωδών του αθλητισμού.»
4. Η επιτροπή εκπροσωπεί τη χώρα στη Διαρκή Επιτροπή Καταπολέμησης της Βίας του Συμβουλίου
της Ευρώπης. Εκπρόσωποί της ορίζονται ο πρόεδρος ή μέλη της, με απόφαση του Υπουργού
Πολιτισμού.
5. Για την πρόληψη και την αντιμετώπιση ενεργειών βίας με αφορμή αθλητικές εκδηλώσεις, καθώς
και ενεργειών που δυσφημούν τον αθλητισμό, με προεδρικό διάταγμα, που εκδίδεται ύστερα από
πρόταση των Υπουργών Πολιτισμού και Δημόσιας Τάξης και λαμβανομένης υπόψη της γνώμης της
Δ.Ε.Α.Β. ορίζονται:
α) οι ειδικότερες πρόσθετες υποχρεώσεις των αρχών που διοργανώνουν αθλητικές εκδηλώσεις,
β) οι ειδικότερες πρόσθετες υποχρεώσεις των αθλητικών σωματείων, των αθλητικών ενώσεων, των
αθλητικών ομοσπονδιών, των αθλητικών ανωνύμων εταιρειών, των τμημάτων αμειβόμενων
αθλητών και των λοιπών αθλητικών φορέων, καθώς και των διαγωνιζομένων, των αθλητών, των
προπονητών, των διαιτητών, των θεατών και των συνδέσμων φιλάθλων,
γ) η οργάνωση ειδικών προγραμμάτων και σεμιναρίων, δ) η συγκρότηση ειδικών εθελοντικών
σωμάτων φιλάθλων για την εφαρμογή μέτρων ευταξίας στους αγωνιστικούς χώρους,
ε) Παραλείπεται ως μη ισχύον.
στ) τα ειδικότερα πρόσθετα μέτρα αστυνόμευσης των αθλητικών εκδηλώσεων και οι αναγκαίοι
πέραν των όσων προβλέπονται απευθείας στο νόμο αυτόν περιορισμοί ή απαγορεύσεις στη
μετακίνηση, προσέλευση και αποχώρηση των φιλάθλων, καθώς και στη διάθεση εισιτηρίων για την
παρακολούθηση αθλητικών εκδηλώσεων κατά το αναγκαίο μέτρο για τη διαφύλαξη της δημόσιας
τάξης.
(παραλείπονται ως μη ισχύοντα εδάφια).
6. Η έκδοση του προεδρικού διατάγματος της προηγούμενης παραγράφου δεν συνιστά προϋπόθεση
για την εφαρμογή των διατάξεων του νόμου αυτού."
«7. α) Στο πλαίσιο της άσκησης των καθηκόντων της η ΔΕΑΒ δικαιούται να ζητεί και να λαμβάνει
από οποιονδήποτε εμπλεκόμενο αθλητικό φορέα οποιαδήποτε πληροφορία, στοιχείο ή διευκρίνιση
είναι απαραίτητο για την εκπλήρωση του έργου της. β) Τα μέλη και οι παρατηρητές της ΔΕΑΒ
δικαιούνται, κατά την άσκηση των καθηκόντων τους, απρόσκοπτης εισόδου σε οποιοδήποτε χώρο
της αθλητικής εγκατάστασης, πλην του χώρου των αποδυτηρίων των διαγωνιζόμενων ομάδων και
των διαιτητών, όπου λαμβάνει χώρα η αθλητική συνάντηση. Η Αστυνομική Αρχή υποχρεούται να
παρέχει συνδρομή στα μέλη ή τους παρατηρητές της ΔΕΑΒ κατά την άσκηση των καθηκόντων τους,
σύμφωνα με τα άρθρα 159 και 161 του π.δ. 141/1991 (ΦΕΚ 58 Α'), όπως αυτά ισχύουν. γ) Η
αδικαιολόγητη άρνηση παροχής στοιχείων, πληροφοριών ή διευκρινίσεων της περίπτωσης α' της
παρούσας παραγράφου ή η παρεμπόδιση της απρόσκοπτης εισόδου των μελών ή παρατηρητών
της ΔΕΑΒ στους χώρους της αθλητικής εγκατάστασης της περίπτωσης β' της παρούσας
παραγράφου τιμωρείται με: αα) πειθαρχικές κυρώσεις κατά τους κανονισμούς του οικείου
αθλήματος, μη αποκλειομένης της παραπομπής του θέματος στον Αθλητικό Εισαγγελέα μετά από
έκθεση του Προέδρου της ΔΕΑΒ και ββ) φυλάκιση τουλάχιστον δύο μηνών και χρηματική ποινή
χιλίων έως δύο χιλιάδων ευρώ.»

Αρθρο: 41Β
Ημ/νία: 01.09.2012
Περιγραφή όρου θησαυρού: ΣΥΝΔΕΣΜΟΙ-ΕΠΙΤΡΟΠΕΣ-ΕΝΩΣΕΙΣ ΦΙΛΑΘΛΩΝ
Τίτλος Αρθρου
«Λέσχες Φίλων των Αθλητικών Σωματείων, ΤΑΑ ή ΑΑΕ
Λήμματα
ΦΙΛΑΘΛΟΙ, ΣΥΝΔΕΣΜΟΙ ΦΙΛΑΘΛΩΝ, ΕΠΟΠΤΕΙΑ ΣΥΝΔΕΣΜΩΝ ΦΙΛΑΘΛΩΝ, ΣΥΣΤΑΣΗ,
ΛΕΙΤΟΥΡΓΙΑ
Σχόλια
- Το παρόν άρθρο, που προστέθηκε με το άρ. 3 του ν. 3057/2002 (Α΄239) και ισχύει από
10.10.2002, αντικαταστάθηκε με το άρθρο 1 του ν. 3708/2008 (Α΄ 210/8.10.2008) και
αντικαταστάθηκε εκ νέου με το άρθρο 8 του ν. 4049/2012 ΦΕΚ Α 35/23.2.2012. Επίσης σύμφωνα με
το άρθρο 49 του ίδιου νόμου 4049/2012 " 1. Οι υφιστάμενες κατά τη δημοσίευση του παρόντος
λέσχες φίλων Τ.Α.Α. ή Α.Α.Ε. που προβλέπονται στο άρθρο 41Β του ν. 2725/1999, όπως αυτό
τροποποιείται με το άρθρο 8 του παρόντος, εφόσον δεν πληρούν τις προϋποθέσεις των διατάξεων
του παραπάνω άρθρου, διαλύονται και τα λειτουργούντα από αυτές γραφεία ή εντευκτήρια
καταργούνται και σφραγίζονται, ανακαλουμένης της άδειας λειτουργίας τους, μέχρι την έκδοση νέας

άδειας σύμφωνα με τα προβλεπόμενα στις διατάξεις αυτές."
Κείμενο Αρθρου
«1. ΣΚΟΠΟΣ - ΕΠΟΠΤΕΥΟΥΣΑ ΑΡΧΗ. Λέσχη Φίλων αθλητικού σωματείου (εφεξής Λέσχη),
τμήματος αμειβομένων αθλητών (Τ.Α.Α.) ή ανώνυμης αθλητικής εταιρείας (Α.Α.Ε.) είναι η, κατά τις
διατάξεις των άρθρων 78 επ. του Αστικού Κώδικα και του παρόντος άρθρου, ένωση φυσικών
προσώπων που αποβλέπει στη με κάθε νόμιμο τρόπο ενίσχυση ή υποστήριξη του αθλητικού
σωματείου, του Τ.Α.Α. ή της Α.Α.Ε.. Οι Λέσχες οφείλουν να καλλιεργούν και να προάγουν τις αρχές
του «ευ αγωνίζεσθαι» και του φιλάθλου πνεύματος. Τα οικεία αθλητικά σωματεία, τα Τ.Α.Α. ή οι
Α.Α.Ε., υποχρεούνται να ασκούν με εκπρόσωπό τους εποπτεία και έλεγχο στις Λέσχες και
ευθύνονται εις ολόκληρον για πράξεις βίας κατά προσώπων και πραγμάτων που τελούν τα μέλη
τους κατά τις οργανωμένες μετακινήσεις τους πριν, κατά τη διάρκεια και μετά τη λήξη αθλητικών
εκδηλώσεων, όπως ορίζεται στο άρθρο 41Δ. Εποπτεύουσα κρατική αρχή για τις Λέσχες είναι η
Γενική Γραμματεία Αθλητισμού. Με κοινή απόφαση των Υπουργών Προστασίας του Πολίτη και
Πολιτισμού και Τουρισμού ρυθμίζεται κάθε αναγκαία λεπτομέρεια για τους όρους, το περιεχόμενο και
τη διαδικασία του ελέγχου και της εποπτείας των αθλητικών σωματείων, Τ.Α.Α. και Α.Ε.Ε. επί των
Λεσχών.
2. ΜΕΛΗ - ΤΑΥΤΟΤΗΤΑ ΜΕΛΟΥΣ. Μέλος Λέσχης μπορεί να είναι όποιος έχει μόνιμη κατοικία ή
σταθερή διαμονή στην Ελλάδα, έχει συμπληρώσει το δέκατο έκτο έτος της ηλικίας του και δεν
συντρέχει στο πρόσωπό του κάποιο από τα κωλύματα των περιπτώσεων β', γ' και δ' της
παραγράφου 1 του άρθρου 3 του παρόντος νόμου. Η Λέσχη εκδίδει υποχρεωτικά δελτίο ταυτότητας
για κάθε μέλος της, το οποίο ισχύει για ένα έτος.
3. ΑΝΑΓΝΩΡΙΣΗ. Προκειμένου το αρμόδιο πρωτοδικείο να προβεί στην αναγνώριση Λέσχης ως
σωματείου, απαιτείται, πλέον των όσων προβλέπονται από τον Α.Κ.: α) να επισυναφθούν στην
αίτηση αναγνώρισης:
αα) γραπτή συναίνεση της διοίκησης του οικείου αθλητικού σωματείου, του Τ.Α.Α. ή της Α.Α.Ε., ββ)
απόσπασμα ποινικού μητρώου των ιδρυτικών μελών, από το οποίο προκύπτει ότι δεν συντρέχει
κάποιο από τα κωλύματα των περιπτώσεων β' και γ' της παραγράφου 1 του άρθρου 3, γγ)
υπεύθυνη δήλωση του ν.1599/1986 (Α' 75) κάθε ιδρυτικού μέλους ότι δεν εκτίει ποινή που του έχει
επιβληθεί κατά τις διατάξεις των παραγράφων 2 και 3 του άρθρου 130, β) να προβλέπεται σε
διατάξεις του καταστατικού ότι:
αα) η Λέσχη διαθέτει την έγγραφη συναίνεση του οικείου αθλητικού σωματείου, Τ.Α.Α. ή Α.Α.Ε., ββ)
δεν μπορεί να είναι μέλος της Λέσχης πρόσωπο στο οποίο συντρέχουν τα κωλύματα των
περιπτώσεων β' και γ' της παραγράφου 1 του άρθρου 3 ή πρόσωπο που εκτίει ποινή που του
επιβλήθηκε κατά τις διατάξεις των παραγράφων 2 και 3 του άρθρου 130 και γγ) επιβάλλονται
πειθαρχικές κυρώσεις αποβολής από τη Λέσχη σε όποιο μέλος διαπράττει αδικήματα βίας με
αφορμή αθλητικές εκδηλώσεις.
4. ΒΙΒΛΙΑ. Κάθε Λέσχη τηρεί υποχρεωτικά Βιβλίο Μητρώου Μελών και Βιβλίο Εσόδων - Εξόδων, τα
οποία, πριν από τη χρήση τους, θεωρούνται από τον οικείο Περιφερειάρχη ή από άλλο
εξουσιοδοτημένο από αυτόν όργανο. Όταν διενεργεί πράξεις παράδοσης αγαθών ή παροχής
υπηρεσιών, που υπάγονται στο Φόρο Προστιθέμενης Αξίας ή στη φορολογία εισοδήματος, τηρείται
για τις πράξεις αυτές θεωρημένο από την αρμόδια Δ.Ο.Υ. Βιβλίο Εσόδων - Εξόδων και σύμφωνα με
τις διατάξεις της παραγράφου 3 του άρθρου 2 του Κ.Β.Σ. (π.δ.186/1992 - Α' 84) έχει για τις πράξεις
αυτές όλες τις υποχρεώσεις που ορίζονται από τις διατάξεις του ίδιου Κώδικα για τον επιτηδευματία.
5. ΠΑΡΑΡΤΗΜΑΤΑ. Η Λέσχη μπορεί να διατηρεί κατά τόπους παραρτήματα, εφόσον: α)
προβλέπεται από το καταστατικό της, β) υπάρχει σχετική απόφαση του διοικητικού συμβουλίου ή
της γενικής συνέλευσης της Λέσχης σύμφωνα με το καταστατικό, γ) έχει οριστεί υπεύθυνος
λειτουργίας του παραρτήματος και έχει γνωστοποιηθεί στην εποπτεύουσα και στην οικεία
αστυνομική αρχή.
6. ΓΡΑΦΕΙΑ-ΕΝΤΕΥΚΤΗΡΙΑ.
Η Λέσχη ή παραρτήματά της μπορεί να έχει γραφεία ή εντευκτήρια, ύστερα από άδεια της αρμόδιας
αστυνομικής αρχής, η οποία χορηγείται, εφόσον προσκομισθεί σε αυτήν αντίγραφο του εγκεκριμένου
κατά τον παρόντα νόμο καταστατικού, πρόσφατο πιστοποιητικό εγγραφής της Λέσχης στο βιβλίο
σωματείων του οικείου Πρωτοδικείου και έχει ορισθεί υπεύθυνος για τη λειτουργία του γραφείου ή
εντευκτηρίου. Η άδεια εκδίδεται στο όνομα του υπεύθυνου για τη λειτουργία του γραφείου ή
εντευκτηρίου, ισχύει για δύο χρόνια και ανανεώνεται με τους ίδιους όρους με τους οποίους
χορηγείται. Η αστυνομική αρχή προβαίνει υποχρεωτικά στη σφράγιση κάθε χώρου που, χωρίς την
ανωτέρω άδεια, στεγάζει με οποιονδήποτε τρόπο τη λειτουργία γραφείων ή εντευκτηρίων Λέσχης ή
άλλες δραστηριότητες ενίσχυσης ή υποστήριξης αθλητικού σωματείου, Τ.Α.Α ή Α.Α.Ε. από ομάδες ή
ενώσεις φυσικών προσώπων που δεν αποτελούν σωματείο (άρθρο 107 Α.Κ.), έστω κι αν ο χώρος
λειτουργεί στο όνομα τρίτου προσώπου ή την εκμετάλλευσή του έχει τρίτο πρόσωπο. Όποιος
λειτουργεί τα ως άνω γραφεία ή εντευκτήρια χωρίς άδεια της αρμόδιας αστυνομικής αρχής ή
παραβιάζει τη σφραγίδα που έθεσε η αστυνομική αρχή στους χώρους αυτούς τιμωρείται με την
ποινή που προβλέπεται από τις διατάξεις του άρθρου 178 του Ποινικού Κώδικα.

7. ΕΤΗΣΙΑ ΥΠΟΒΟΛΗ ΣΤΟΙΧΕΙΩΝ. Κάθε Λέσχη υποχρεούται μέσα στο μήνα Ιούλιο κάθε έτους να
υποβάλει στη Γ.Γ.Α. ή σε άλλο εξουσιοδοτημένο από αυτήν όργανο της κεντρικής ή της
περιφερειακής διοίκησης, καθώς και στην οικεία Α.Α.Ε. ή Τ.Α.Α. ή σωματείο: α) επίσημο αντίγραφο
του Μητρώου Μελών,
β) υπεύθυνη δήλωση του ν.1599/1986 των νομίμων εκπροσώπων της για το εάν διαθέτει
παραρτήματα, ποια είναι τα παραρτήματα αυτά και ποιος είναι ο υπεύθυνος λειτουργίας του κάθε
παραρτήματος, γ) αντίγραφο ποινικού μητρώου των μελών του διοικητικού συμβουλίου της Λέσχης,
δ) υπεύθυνες δηλώσεις του ν.1599/1986 των μελών της ότι στο πρόσωπό τους δεν συντρέχει
κάποιο από τα κωλύματα των περιπτώσεων β' και γ' της παραγράφου 1 του άρθρου 3 και ότι δεν
εκτίουν ποινή που τους έχει επιβληθεί κατά τις διατάξεις των παραγράφων 2 και 3 του άρθρου 130.
Με απόφασή του ο Υπουργός Πολιτισμού και Τουρισμού μπορεί να αναθέτει τον έλεγχο της τήρησης
της υποχρέωσης αυτής των Λεσχών στο Ελεγκτικό Συμβούλιο του άρθρου 52, ε) γραπτή ανανέωση
της συναίνεσης του οικείου αθλητικού σωματείου, Τ.Α.Α. ή Α.Α.Ε. για τη λειτουργία της Λέσχης.
8. Η οικεία Α.Α.Ε., Τ.Α.Α. ή σωματείο έχει το δικαίωμα να ζητά οποτεδήποτε κατά τη διάρκεια του
έτους από τη Λέσχη αντίγραφα των στοιχείων α' και β' της προηγούμενης παραγράφου.
9. ΔΙΑΛΥΣΗ. Με την επιφύλαξη των άρθρων 103 επ. Α.Κ.:
α) τη διάλυση Λέσχης μπορούν να ζητήσουν από το αρμόδιο δικαστήριο το οικείο αθλητικό
σωματείο, Τ.Α.Α. ή Α.Α.Ε. και η Γενική Γραμματεία Αθλητισμού, β) λόγο διάλυσης αποτελεί ιδίως:
αα) η παραβίαση των υποχρεώσεων που απορρέουν από το παρόν άρθρο, καθώς και από τις
διατάξεις σχετικά με τη διάθεση εισιτηρίων αθλητικών συναντήσεων και την ομαδική μετακίνηση
φιλάθλων, ββ) η λειτουργία γραφείων ή εντευκτηρίων χωρίς την προβλεπόμενη άδεια, γγ) η γραπτή
ανάκληση ή η μη ανανέωση της συναίνεσης του οικείου αθλητικού σωματείου, Τ.Α.Α. ή Α.Α.Ε. για τη
λειτουργία Λέσχης.
10. Λέσχες Φίλων εθνικών ομάδων υπάγονται στους όρους και τις προϋποθέσεις των
προηγούμενων παραγράφων. Όπου αναφέρεται αθλητικό σωματείο, Τ.Α.Α ή Α.Α.Ε., νοείται, για τις
Λέσχες φίλων εθνικών ομάδων, η οικεία αθλητική ομοσπονδία.
11. Με κοινή απόφαση των Υπουργών Προστασίας του Πολίτη και Πολιτισμού και Τουρισμού
ρυθμίζονται ειδικότερα θέματα για τους όρους και τη διαδικασία της αδειοδότησης των Λεσχών, της
λειτουργίας τους και του ελέγχου επ' αυτών.

Αρθρο: 41Γ
Ημ/νία: 23.02.2012
Περιγραφή όρου θησαυρού: ΑΘΛΗΤΙΚΕΣ ΕΚΔΗΛΩΣΕΙΣ
Τίτλος Αρθρου
"Αρθρο 41Γ Διάθεση εισιτηρίων αθλητικών συναντήσεων
Λήμματα
ΑΘΛΗΤΙΚΕΣ ΣΥΝΑΝΤΗΣΕΙΣ, ΕΙΣΙΤΗΡΙΑ, ΔΙΑΘΕΣΗ ΕΙΣΙΤΗΡΙΩΝ
Σχόλια
- Το παρόν άρθρο προστέθηκε με το άρ. 4 του ν. 3057/2002 (Α΄239) με ισχύ από 10.10.2002.- Τα
εντός " " δύο πρώτα εδάφια της παρ. 1 και οι παρ. 2, 4 και 7 (με παράλληλη και άνευ νοήματος
κατάργηση φράσης της) τίθενται όπως αντικαταστάθηκαν με τις παρ. 1, 2, 3 και 5 του άρθρου 3 του
ν. 3262/2004 (Α΄ 173/15.9.2004). Σύμφωνα, δε, με την παρ. 2 του άρθρου 32 του ανωτέρω νόμου, ο
χρόνος έναρξης ισχύος των δύο πρώτων εδαφίων της παρ. 1 του παρόντος ορίζεται με απόφαση
του υπουργού πολιτισμού. ** Το πρώην (βλ. προηγούμενη μορφή του παρόντος) δεύτερο εδάφιο
της παρ. 5 καταργήθηκε με την παρ. 4 του άρθρου 3 του ν. 3262/2004 (Α΄ 173/15.9.2004).
================================== - Η παρ. 6 τίθεται όπως αντικαταστάθηκε με την παρ. 1
του άρθρου 1 του ν. 3372/2005 (Α΄ 187/2.8.2005). *** προσοχή: σύμφωνα με την παρ. 3 του άρθρου
1 του ν. 3372/2005 (Α΄ 187/2.8.2005), από την εφαρμογή των ονομαστικών/αριθμημένων εισιτηρίων
κ α τ α ρ γ ε ί τ α ι η παρ. 5 του π α ρ ό ν τ ο ς άρθρου και α π α γ ο ρ ε ύ ε τ α ι η διάθεση εισιτηρίων
σε συνδέσμους φιλάθλων για λογαριασμό των μελών τους. Εφεξής τα ως άνω μέλη προμηθεύονται
τα ειδικώς γι' αυτά εκδιδόμενα εισιτήρια, ατομικά, και κατά τη διαδικασία, που τα προμηθεύονται και
οι λοιποί μη οργανωμένοι σε συνδέσμους φιλάθλων, φίλαθλοι, απαγορευμένου του καθορισμού
ζωνών ή τμημάτων των κερκίδων που να προορίζονται, αποκλειστικά, για τις θέσεις των μελών των
συνδέσμων φιλάθλων. ======================================== - Τα εντός " " εδάφια
στο τέλος της παρ. 6 προστέθηκαν με το άρθρο 7 του ν. 3708/2008 (Α΄ 210/8.10.2008). ****
προσοχή: σύμφωνα με την παρ. 1 του άρθρου 20 του ν. 3708/2008 (Α΄ 210/8.10.2008), από την
έναρξη λειτουργίας στους αγώνες της αντίστοιχης κατηγορίας πρωταθλήματός του, από τις διατάξεις
του άρθρου 1 του ν. 3372/2005 (ΦΕΚ 187 Α'/βλ. οικεία σχόλια), προβλεπόμενου ηλεκτρονικού
συστήματος έκδοσης, διάθεσης και ελέγχου της διακίνησης εισιτηρίων, π α ύ ε ι η εφαρμογή της
διάταξης της παραγράφου 3 του π α ρ ό ν τ ο ς άρθρου. Η παρ. 6 του παρόντος τίθεται όπως
αντικαταστάθηκε με το άρθρο 6 του ν 4049/2012 ΦΕΚ Α 35/23.2.2012.

Κείμενο Αρθρου
"1. Για τους αγώνες των εθνικών πρωταθλημάτων, καθώς και του κυπέλλου Ελλάδος όπου μετέχουν
Α.Α.Ε. ή Τ.Α.Α., τα εισιτήρια εκδίδονται πάντοτε αριθμημένα και ονομαστικά, με τον αριθμό του
εισιτηρίου να αντιστοιχεί σε μία θέση καθήμενου θεατή. Με απόφαση του Υπουργού Πολιτισμού και
ύστερα από εισήγηση της Δ.Ε.Α.Β. καθορίζονται και οι μεμονωμένοι αγώνες για τους οποίους
πρέπει να εκδοθούν αριθμημένα και ονομαστικά εισιτήρια". Με όμοια απόφαση καθορίζεται ο
ανώτατος επιτρεπόμενος αριθμός θεατών για κάθε αθλητική εγκατάσταση, καθώς και οι αθλητικές
εγκαταστάσεις για τις οποίες εκδίδονται πάντοτε αριθμημένα εισιτήρια.
«2. Με απόφαση του Υπουργού Πολιτισμού ρυθμίζεται ο τρόπος έκδοσης και διάθεσης των
εισιτηρίων της παραγράφου 1, ο έλεγχος της διακίνησης τους, τα όρια της αστικής ευθύνης των
αθλητικών σωματείων, των Τ.Α.Α., των Α.Α.Ε. και των κατόχων ονομαστικού εισιτηρίου για τυχόν
υλικές φθορές των θέσεων τους κατά τη διάρκεια της αθλητικής συνάντησης και κάθε άλλη
λεπτομέρεια αναγκαία για την εφαρμογή της παρούσας διάταξης».
3****(βλ. σχόλια). Με ευθύνη του αθλητικού φορέα που εκδίδει τα εισιτήρια αθλητικής συνάντησης
όπου μετέχουν Τ.Α.Α. ή Α.Α.Ε., τα εισιτήρια αυτά σφραγίζονται, πριν από τη διάθεσή τους στο
φίλαθλο κοινό, από την αστυνομική αρχή. Απαγορεύεται η θέση σε κυκλοφορία και η διάθεση
εισιτηρίων που δεν έχουν κατά τα ανωτέρω σφραγιστεί.
«4. Εάν συντρέχουν σοβαροί λόγοι διαφύλαξης της δημόσιας τάξης, ο Υπουργός Πολιτισμού,
ύστερα από εισήγηση της αρμόδιας αστυνομικής αρχής και γνώμη της Δ.Ε.Α.Β. και της
διοργανώτριας αρχής της συνάντησης, μπορεί με απόφαση του να απαγορεύσει την με
οποιονδήποτε τρόπο διάθεση εισιτηρίων της συνάντησης στο φιλοξενούμενο αθλητικό σωματείο,
Τ.Α.Α. ή Α.Α.Ε. και στους φιλάθλους αυτών, καθώς και στους συνδέσμους φιλάθλων τους και στα
μέλη αυτών».
5***. Αναγνωρισμένος κατά τον παρόντα νόμο σύνδεσμος φιλάθλων δικαιούται να λαμβάνει για τα
μέλη του αριθμό εισιτηρίων της κατώτερης τιμής από το οικείο αθλητικό σωματείο, Τ.Α.Α. ή Α.Α.Ε.**
Απαγορεύεται η διάθεση εισιτηρίων σε συνδέσμους φιλάθλων που δεν είναι αναγνωρισμένοι κατά
τον παρόντα νόμο.
«6. Για την έκδοση, διάθεση και γενικά για τον έλεγχο της διακίνησης των εισιτηρίων της
παραγράφου 1, εφαρμόζεται από τις οικείες διοργανώτριες των αγώνων αρχές σύστημα
ηλεκτρονικού εισιτηρίου, το οποίο αποτελείται από το σύστημα ηλεκτρονικού ονομαστικού εισιτηρίου
και το ηλεκτρονικό σύστημα εποπτείας. Με προεδρικό διάταγμα μετά από πρόταση των Υπουργών
Οικονομικών, Προστασίας του Πολίτη και Πολιτισμού και Τουρισμού και με την επιφύλαξη των
διατάξεων του ν. 2472/ 1997, όπως αυτός ισχύει, καθορίζονται οι προυποθέσεις, η διαδικασία και
κάθε άλλο θέμα συναφές με την εισαγωγή, λειτουργία, δαπάνη εγκατάστασης και συντήρησης του
συστήματος ηλεκτρονικού εισιτηρίου, καθώς και οι διοικητικές κυρώσεις και τα μέτρα σε περίπτωση
αθέτησης λειτουργίας του παραπάνω συστήματος. Στις ρυθμίσεις αυτές περιλαμβάνονται ιδίως η
έκδοση κάρτας φιλάθλου, η δημιουργία κεντρικής βάσης δεδομένων φιλάθλων, καθώς και
συστήματος κεντρικής διαχείρισης εισιτηρίων θεάματος, που να συνεργάζεται, μέσω της κάρτας
φιλάθλου, με την κεντρική βάση δεδομένων, ο καθορισμός των τεχνικών και κατασκευαστικών
προδιαγραφών για την εγκατάσταση και λειτουργία του συστήματος ηλεκτρονικού εισιτηρίου, ο
καθορισμός των υπευθύνων για τη χρήση και λειτουργία των ηλεκτρονικών συστημάτων, καθώς και
για την επεξεργασία και φύλαξη των δεδομένων που αυτά παράγουν, ο καθορισμός των φορέων και
των προσώπων που έχουν πρόσβαση στα δεδομένα, ο χρόνος τήρησης των δεδομένων αυτών και
ο τρόπος καταστροφής τους.»
«7. Όποιος με πρόθεση θέτει σε κυκλοφορία ή διαθέτει με οποιονδήποτε τρόπο στο κοινό εισιτήρια
αθλητικής συνάντησης παραβιάζοντας την απαγόρευση της παραγράφου 3 ή της παραγράφου 5 ή
της απόφασης της παραγράφου 4, τιμωρείται με ποινή φυλάκισης μέχρι τριών ετών και χρηματική
ποινή. Με την ίδια ποινή τιμωρείται όποιος εκδίδει ή θέτει σε κυκλοφορία αριθμό εισιτηρίων
μεγαλύτερο από τον επιτρεπόμενο για μία αθλητική συνάντηση ή αθλητική εγκατάσταση, καθώς και
όποιος είναι μέλος διοίκησης αθλητικού σωματείου, Τ.Α.Α. ή Α.Α.Ε. ή έχει οποιαδήποτε σχέση
παροχής υπηρεσιών προς τους ανωτέρω αθλητικούς φορείς και επιτρέπει ή διευκολύνει την είσοδο
σε αθλητική εγκατάσταση αριθμού θεατών μεγαλύτερου από αυτόν που έχει καθοριστεί για τη
συνάντηση ή την εγκατάσταση.»
8. Ανεξάρτητα από τον ποινικό κολασμό, οι παραβιάσεις των υποχρεώσεων που απορρέουν από τις
ρυθμίσεις του παρόντος άρθρου τιμωρούνται και σύμφωνα με το άρθρο 41 Ζ του παρόντος νόμου."

Αρθρο: 41Δ
Ημ/νία: 01.09.2012
Περιγραφή όρου θησαυρού: ΑΘΛΗΤΙΚΕΣ ΕΚΔΗΛΩΣΕΙΣ
Τίτλος Αρθρου
"Υποχρεώσεις αθλητικών φορέων - Μέτρα αστυνόμευσης αθλητικών εκδηλώσεων

Λήμματα
ΑΘΛΗΤΙΚΕΣ ΕΚΔΗΛΩΣΕΙΣ, ΑΣΤΥΝΟΜΕΥΣΗ, ΜΕΤΡΑ ΑΣΤΥΝΟΜΕΥΣΗΣ, ΑΘΛΗΤΙΚΟΙ ΦΟΡΕΙΣ,
ΥΠΟΧΡΕΩΣΕΙΣ
Σχόλια
Το παρόν άρθρο προστέθηκε με το άρ. 5 του ν. 3057/2002 (Α΄239) με ισχύ από 10.10.2002.- Οι
παρ. 1 (με παράλληλη και άνευ νοήματος κατάργηση του δευτέρου εδαφίου της), 2, 4 και 6 καθώς
και το πρώτο εδάφιο της παρ. 3 τίθενται όπως αντικαταστάθηκαν με τις παρ. 1, 2, 4, 6 και 3
αντιστοίχως του άρθρου 4 του ν. 3262/2004 (Α΄ 173/15.9.2004), ενώ οι πρώην παρ. 7 και 8
αναριθμήθηκαν σε παρ. 8 και 9 αντιστοίχως και οι παρ. 7, 10 και 11 προστέθηκαν με τις παρ. 6, 7
και 8 αντιστοίχως του ιδίου άρθρου. ============================================= - Οι
παρ. 12 και 13 προστέθηκαν με το άρθρο 4 του ν. 3708/2008 (Α΄ 210/8.10.2008).
============================================= - Η παρ. 8 του παρόντος η οποία είχε
καταργηθεί με το άρθρο 20 του ν. 3708/2008 (Α΄210)προστέθηκε εκ νέου με το άρθρο 7 του ν.
4049/2012 ΦΕΚ Α 35/23.2.2012. Mε το άρθρο 9 του ιδίου νόμου 4049/2012 στο τέλος της παρ. 1
προστέθηκαν εδάφια, η παράγραφος 11 αντικαταστάθηκε και οι παράγραφοι 14,15,16,17 και 18
προστέθηκαν στο παρόν. Με το άρθρο 10 του ιδίου νόμου 4049/2012 προστέθηκε στο παρόν άρθρο
παράγραφος 19.
Κείμενο Αρθρου
«1. Η αρμοδιότητα για την τήρηση της τάξης κατά τις αθλητικές συναντήσεις εντός και εκτός των
αγωνιστικών χώρων ανήκει στην Ελληνική Αστυνομία ή στο Λιμενικό Σώμα, εφόσον η αθλητική
συνάντηση διεξάγεται σε περιοχή δικαιοδοσίας του. Οι διοργανώτριες αρχές αθλητικών
εκδηλώσεων, τα εκάστοτε διαγωνιζόμενα αθλητικά σωματεία, Τ.Α.Α. ή Α.Α.Ε., οι σύνδεσμοι
φιλάθλων και γενικά οι αθλητικοί φορείς υποχρεούνται να συνεργάζονται με την αρμόδια αστυνομική
αρχή και να συμμορφώνονται προς τις υποδείξεις και αποφάσεις της, ιδίως για θέματα που
αποβλέπουν στην εξασφάλιση ομαλής τέλεσης μιας αθλητικής συνάντησης, στη μετακίνηση,
προσέλευση και αποχώρηση των φιλάθλων, στον τρόπο διάθεσης των εισιτηρίων στους
διαγωνιζομένους, στον καθορισμό των θέσεων των οπαδών τους στις κερκίδες και των μεταξύ τους
κενών τμημάτων και γενικά στη διαφύλαξη της δημόσιας τάξης. Η Ελληνική Αστυνομία διαθέτει στην
περιοχή της δικαιοδοσίας της το κατά την κρίση της αναγκαίο προσωπικό για την τήρηση της τάξης
σε αθλητικές συναντήσεις, στο οποίο και καταβάλλεται η προβλεπόμενη από τις διατάξεις του
άρθρου 33 του ν. 2800/2000 (ΦΕΚ41 Α') αποζημίωση.» «Τα οικεία αθλητικά σωματεία, οι Α.Α.Ε. και
τα Τ.Α.Α., σε περίπτωση παράνομων πράξεων βίας κατά προσώπων ή πραγμάτων που τελέσθηκαν
από μέλη Λέσχης φίλων τους, υποχρεούνται να διευκολύνουν το έργο των αστυνομικών αρχών με
τη γνωστοποίηση σε αυτές των στοιχείων της ταυτότητας των υπαιτίων και, αν οι πράξεις αυτές
έγιναν κατά τη διάρκεια αθλητικής εκδήλωσης στον οποίο μετείχε το αθλητικό σωματείο ή Α.Α.Ε. ή
Τ.Α.Α. ή κατά τη διάρκεια οργανωμένης μετακίνησης για την παρακολούθηση τέτοιας εκδήλωσης,
ευθύνονται με τα πρόσωπα αυτά εις ολόκληρον για τη ζημία που προξένησαν σε τρίτους. Τα ως άνω
αθλητικά σωματεία, οι Α.Α.Ε. και τα Τ.Α.Α. έχουν, μετά την καταβολή της αποζημίωσης, δικαίωμα
αναγωγής κατά των υπαιτίων.»
«2. Οι διοργανώτριες αρχές και τα εκάστοτε διαγωνιζόμενα αθλητικά σωματεία, Α.Α.Ε. ή Τ.Α.Α.
συμμετέχουν υποχρεωτικά σε συσκέψεις που μπορεί εν όψει μιας αθλητικής συνάντησης να
συγκαλεί ο αρμόδιος για τον αθλητισμό Εισαγγελέας ή ο κατά τόπον αρμόδιος Εισαγγελέας ή η
αρμόδια αστυνομική αρχή σε συνεργασία με τη Δ.Ε.Α.Β., προκειμένου να αντιμετωπισθούν θέματα
της αρμοδιότητας του, που σχετίζονται ιδίως με την ομαλή και ασφαλή μετακίνηση, προσέλευση και
αποχώρηση των φιλάθλων, τη διάθεση των εισιτηρίων και την εν γένει εύρυθμη διεξαγωγή της
αθλητικής συνάντησης. Κατά τις συσκέψεις αυτές τηρούνται πρακτικά με ευθύνη εκείνου που τη
συγκαλεί. Σε κάθε περίπτωση, τα μέτρα που πρέπει να ληφθούν για τα θέματα της προηγούμενης
παραγράφου πραγματοποιούνται από την αρμόδια αστυνομική αρχή.»
«3. Όποιο μέλος της διοίκησης αθλητικού σωματείου, Τ.Α.Α., Α.Α.Ε. ή συνδέσμου φιλάθλων ή
εκπρόσωπος των φορέων αυτών δεν προσέρχεται στις συσκέψεις που συγκαλεί ο αρμόδιος για τον
αθλητισμό Εισαγγελέας ή ο κατά τόπον αρμόδιος Εισαγγελέας ή η αρμόδια αστυνομική αρχή ή δεν
υπακούει σε νόμιμη πρόσκληση υπαλλήλου ή αρχής που εκτελεί τα μέτρα της προηγούμενης
παραγράφου ή παραβιάζει τους όρους εκτέλεσης τους τιμωρείται:» α) με φυλάκιση μέχρι έξι μηνών,
β) με φυλάκιση μέχρι δύο ετών αν η ανυπακοή ή η παραβίαση είχε επακόλουθο την πρόκληση
εκτεταμένων φθορών ξένης ιδιοκτησίας, γ) με φυλάκιση τουλάχιστον δύο ετών αν η ανυπακοή ή η
παραβίαση είχε επακόλουθο την πρόκληση σωματικής βλάβης
δ) με κάθειρξη μέχρι δέκα ετών αν στην περίπτωση του στοιχείου γ' επήλθε θάνατος.
«4. Πριν από την έναρξη της αγωνιστικής περιόδου και για όλη τη διάρκεια της οι διοργανώτριες
αρχές αθλητικών συναντήσεων αθλημάτων, τα αθλητικά σωματεία, τα Τ.Α.Α. και οι Α.Α.Ε. ορίζουν
υπεύθυνο ασφαλείας αγώνων με τον αναπληρωτή του αρμόδιο για θέματα αντιμετώπισης της βίας
με αφορμή αθλητικές εκδηλώσεις, τον οποίο γνωστοποιούν στη διοργανώτρια, στη Δ.Ε.Α.Β. και στην
αστυνομική αρχή της έδρας τους. Ως υπεύθυνος ασφαλείας αγώνων προσλαμβάνεται άτομο με
αποδεδειγμένη ειδική εμπειρία σε θέματα ασφαλείας. Ο υπεύθυνος ασφαλείας προΐσταται κατά

περίπτωση του γραφείου ασφαλείας γηπέδων της παραγράφου 10ή του προσωπικού ασφαλείας
αγώνων της παραγράφου 11».
5. Ο Υπουργός Πολιτισμού μπορεί με απόφασή του, μετά από εισήγηση της οικείας αστυνομικής
αρχής και γνώμη της Δ.Ε.Α.Β., να διατάζει τη χρονική μετάθεση της διεξαγωγής μιας αθλητικής
συνάντησης. Προκειμένου για αθλητική συνάντηση τοπικού χαρακτήρα, τη χρονική μετάθεση
αποφασίζει, εάν συντρέχει σοβαρός λόγος διαφύλαξης της δημόσιας τάξης, ο Γενικός Γραμματέας
της Περιφέρειας, μετά από εισήγηση της οικείας Αστυνομικής Διεύθυνσης.
«6. Με αναγκαία και πρόσφορα μέτρα η αρμόδια αστυνομική αρχή αποκλείει την πρόσβαση στην
αθλητική εγκατάσταση ομάδων φιλάθλων που δεν διαθέτουν εισιτήρια επικείμενης αθλητικής
συνάντησης ή τα προμηθεύτηκαν κατά παράβαση των διατάξεων που ισχύουν. Επίσης αποκλείει
την πρόσβαση στην αθλητική εγκατάσταση προσώπων που βρίσκονται σε προφανή κατάσταση
μέθης ή υπό την επήρεια ναρκωτικών ουσιών ή κατέχουν εισιτήρια και προσέρχονται στην αθλητική
εγκατάσταση μη τηρώντας τις διατάξεις και τα μέτρα της παραγράφου 2».
«7. Απαγορεύεται η κατάληψη διαδρόμων και κλιμάκων των εξέδρων από θεατές. Όποιος πωλεί,
διαθέτει ή καταναλώνει οινοπνευματώδη ποτά εντός της αθλητικής εγκατάστασης τιμωρείται με
φυλάκιση μέχρι έξι μηνών».
«8.α. Τα αθλητικά σωματεία, Α.Α.Ε. ή Τ.Α.Α. οφείλουν να μισθώνουν το μαζικό μέσο μεταφοράς που
πρόκειται να χρησιμοποιήσουν οι οπαδοί τους μέλη Λεσχών Φίλων, προκειμένου να προσέλθουν ή
να αποχωρήσουν οργανωμένα από μία αθλητική συνάντηση. Ως οργανωμένη μετακίνηση νοείται και
η καθ' οιονδήποτε τρόπο οργάνωση ταυτόχρονης μετακίνησης με περισσότερα μεταφορικά μέσα
ιδιωτών, αν η έκταση και η μορφή της μετακίνησης αυτής προσιδιάζει σε μαζική μετακίνηση οπαδών
για την παρακολούθηση αθλητικής συνάντησης της ομάδας τους σε αντίπαλη έδρα. Με απόφαση
του Υπουργού Πολιτισμού και Τουρισμού, ύστερα από γνώμη της Δ.Ε.Α.Β. και της ΕΛ.ΑΣ., μπορεί,
εάν συντρέχουν σοβαροί λόγοι διαφύλαξης της δημόσιας τάξης, να απαγορεύεται η οργανωμένη
μετακίνηση φιλάθλων. Κατά τις μετακινήσεις αυτές το οικείο αθλητικό σωματείο, Α.Α.Ε. ή Τ.Α.Α.
διαθέτει το αναγκαίο προσωπικό ασφαλείας, το οποίο επιβαίνει στο ως άνω μαζικό μέσο μεταφοράς
για τη συνοδεία των φιλάθλων. Η αναλογία του αριθμού του προσωπικού ασφαλείας με τους ανά
μεταφορικό μέσο μετακινούμενους φιλάθλους δεν επιτρέπεται, σε κάθε περίπτωση, να είναι
μικρότερη του 1:20. Ο φορέας εκμετάλλευσης μαζικού μέσου μεταφοράς υποχρεούται να αρνείται τη
χρήση του για τον ανωτέρω σκοπό, εφόσον δεν συντρέχουν οι ως άνω προϋποθέσεις. Με κοινή
απόφαση των Υπουργών Υποδομών, Μεταφορών και Δικτύων, Προστασίας του Πολίτη και
Πολιτισμού και Τουρισμού, προσδιορίζονται τα μαζικά μέσα μεταφοράς για τα οποία ισχύει η εν
λόγω υποχρέωση, καθορίζεται το ελάχιστο περιεχόμενο μιας τέτοιας σύμβασης, οι αναγκαίες
εγγυήσεις για τη μη φθορά του μαζικού μέσου και κάθε άλλο σχετικό θέμα. β. Η διενέργεια
οργανωμένης μετακίνησης οπαδών από μη δικαιούμενους προς τούτο ή η παραβίαση της
απαγόρευσης οργανωμένης μετακίνησης επισύρει για τον διοργανωτή της μετακίνησης, τον
ιδιοκτήτη, εφόσον γνώριζε ότι διαθέτει το μεταφορικό του μέσο για παρανόμως οργανωθείσα
μετακίνηση, το μισθωτή του μεταφορικού μέσου και τον οδηγό αυτού ποινή φυλάκισης μέχρι τριών
ετών και χρηματική ποινή. Αν η συντελεσθείσα παράνομη μετακίνηση έχει ως συνέπεια τη
δημιουργία σοβαρών επεισοδίων ή άλλων πράξεων βίας που τιμωρούνται σύμφωνα με το άρθρο
41ΣΤ του ν. 2725/1999, ο διοργανωτής της μετακίνησης και ο χρήστης του μεταφορικού μέσου
τιμωρούνται με φυλάκιση τουλάχιστον δύο ετών. Οι εν γνώσει τους μετέχοντες σε παράνομα
οργανωμένη μετακίνηση οπαδών τιμωρούνται με ποινή φυλάκισης μέχρι ενός έτους και χρηματική
ποινή. Σε περίπτωση υποτροπής ή εάν κατά την μετακίνηση βρέθηκαν όπλα, εύφλεκτες ύλες,
εκρηκτικά, ναρκωτικές ουσίες και γενικώς αντικείμενα που μπορούν να χρησιμοποιηθούν για τη
διατάραξη της ομαλής διεξαγωγής αθλητικής εκδήλωσης, η ποινή που επιβάλλεται στους κατέχοντες
αυτά για τις πράξεις των προηγούμενων περιπτώσεων δεν μετατρέπεται σε χρηματική, δεν
αναστέλλεται και δεν συγχωνεύεται με ποινές που επιβάλλονται για άλλες πράξεις. γ. Ανεξαρτήτως
της ποινής των ανωτέρω υπό στοιχείο β' διατάξεων της παρούσας παραγράφου, στον ιδιοκτήτη του
μέσου μεταφοράς επιβάλλεται, με απόφαση του οικείου Περιφερειάρχη, διοικητικό πρόστιμο από
πενήντα χιλιάδες (50.000) ευρώ έως ογδόντα χιλιάδες (80.000) ευρώ και αφαίρεση της άδειας
κυκλοφορίας για έξι (6) μήνες.»
"9"(8). Ανεξάρτητα από τον ποινικό κολασμό, οι παραβιάσεις των υποχρεώσεων που απορρέουν
από τις ρυθμίσεις του παρόντος άρθρου τιμωρούνται και σύμφωνα με το άρθρο 41Ζ του παρόντος
νόμου."
«10. Σε κάθε αθλητική ομοσπονδία ομαδικών αθλημάτων και επαγγελματικό σύνδεσμο - μέλος
αυτής συνιστάται Γραφείο Ασφαλείας Γηπέδων, ο υπεύθυνος του οποίου έχει τις εξής αρμοδιότητες:
α. Μεριμνά για την εφαρμογή των λαμβανόμενων από τα κατά τις ισχύουσες διατάξεις αρμόδια
όργανα μέτρων για την τήρηση της ευταξίας, κατά τις αθλητικές συναντήσεις δικαιοδοσίας της
ομοσπονδίας ή του επαγγελματικού συνδέσμου, αντίστοιχα, εντός και εκτός των γηπέδων.
β. Παρακολουθεί την ακριβή τήρηση της νομοθεσίας από τους αθλητικούς φορείς και ιδίως των
μέτρων που προβλέπονται στο παρόν άρθρο και σε περίπτωση διαπίστωσης παραβάσεων
συντάσσει έκθεση, που περιέχει τα πραγματικά περιστατικά της κάθε παράβασης, την οποία και
διαβιβάζει στα κατά περίπτωση αρμόδια όργανα, για την επιβολή των από τον παρόντα ή άλλο νόμο

ή κανονισμούς προβλεπόμενων ποινικών διοικητικών ή πειθαρχικών κυρώσεων σε βάρος των
υπαιτίων.
γ. Συμμετέχει, υποχρεωτικά, σε συσκέψεις, που εν όψει μιας αθλητικής συνάντησης συγκαλούνται
από την αρμόδια αστυνομική αρχή ή τα λοιπά αρμόδια, κατά τις ισχύουσες διατάξεις, όργανα,
προκειμένου να αντιμετωπισθούν θέματα που σχετίζονται με την αντιμετώπιση της βίας στη
συγκεκριμένη αθλητική συνάντηση, προτείνοντας τα, κατά την κρίση του, ειδικότερα πρόσθετα μέτρα
αστυνόμευσης των εκδηλώσεων αυτών.
δ. Συνεργάζεται με τους υπευθύνους ασφαλείας γηπέδων των αθλητικών οργανώσεων της
παραγράφου 4.»
«11.α. Οι Α.Α.Ε. ή Τ.Α.Α. που αγωνίζονται στα εθνικά επαγγελματικά πρωταθλήματα ποδοσφαίρου,
καλαθοσφαίρισης και πετοσφαίρισης υποχρεούνται να προσλαμβάνουν πιστοποιημένες ιδιωτικές
εταιρείες παροχής υπηρεσιών ασφαλείας για την εφαρμογή μέτρων ευταξίας των γηπέδων και για τη
συνοδεία των φιλάθλων τους, όπως η λειτουργία τους ορίζεται από το ν. 2518/ 1997 (Α'164) περί
προϋποθέσεων λειτουργίας ιδιωτικών επιχειρήσεων παροχής υπηρεσιών ασφαλείας. Την ίδια
υποχρέωση για πρόσληψη πιστοποιημένων ιδιωτικών εταιρειών ασφαλείας έχουν και τα λοιπά
αθλητικά σωματεία, Α.Α.Ε. ή Τ.Α.Α. στις περιπτώσεις που οφείλουν να μισθώνουν μαζικό μέσο
μεταφοράς για την οργανωμένη μετακίνηση οπαδών τους. β. Οι ανωτέρω εταιρείες απαιτείται να
πιστοποιούνται από τους κατά νόμο αρμόδιους για την πιστοποίηση φορείς και να ειδικεύονται σε
ειδικά θέματα παροχής υπηρεσιών ασφαλείας για τη συνοδεία και επιτήρηση οργανωμένων
φιλάθλων εντός και εκτός αθλητικών εγκαταστάσεων και τήρησης ευταξίας στους χώρους των
εξεδρών των αθλητικών εγκαταστάσεων και στους χώρους στάθμευσης. Ειδικώς για το άθλημα του
ποδοσφαίρου, οι Ιδιωτικές Εταιρείες Παροχής Υπηρεσιών Ασφαλείας (Ι.Ε.Π.Υ.Α.) και το προσωπικό
τους εκπαιδεύονται και πιστοποιούνται υποχρεωτικώς και από την Ελληνική Ποδοσφαιρική
Ομοσπονδία, σύμφωνα με τον Κανονισμό Αδειοδότησης Ομάδων της UEFA και τον Κανονισμό
Γηπέδων και Ασφαλείας και Προστασίας των Αγώνων της ανωτέρω ομοσπονδίας. γ. Καταστάσεις με
τα στοιχεία ταυτότητας και τη διεύθυνση κατοικίας του προσωπικού ασφαλείας καταρτίζονται με
ευθύνη των Α.Α.Ε. ή Τ.Α.Α. ή των αθλητικών σωματείων που προσλαμβάνουν το προσωπικό αυτό
και παραδίδονται στην αρμόδια αστυνομική αρχή, στη Δ.Ε.Α.Β., στη Γενική Γραμματεία Αθλητισμού
και στη διοργανώτρια αρχή το αργότερο σαράντα οκτώ ώρες πριν από την έναρξη κάθε αθλητικής
συνάντησης. δ. Στις παραπάνω καταστάσεις συμπεριλαμβάνονται οι οριζόμενοι κατά περίπτωση
από τις Α.Α.Ε. ή Τ.Α.Α. ή αθλητικά σωματεία υπεύθυνοι κατά τομέα δραστηριότητας. Οι ιδιωτικές
εταιρείες παροχής υπηρεσιών ασφαλείας συνεργάζονται με την αστυνομική αρχή, για την επιβολή
των λαμβανόμενων μέτρων ευταξίας. Τα ειδικότερα καθήκοντα του προσωπικού ασφαλείας σε κάθε
συγκεκριμένο αγώνα καθορίζονται από τον υπεύθυνο ασφαλείας αγώνων της παραγράφου 4 και
είναι ιδίως: αα) Η τήρηση της ευταξίας κατά τις ομαδικές οργανωμένες μετακινήσεις φιλάθλων προς
και από τις αθλητικές εγκαταστάσεις στο πλαίσιο των λαμβανόμενων μέτρων για την αποτροπή
συμπλοκών και εκτρόπων. ββ) Η τήρηση της ευταξίας στους χώρους στάθμευσης των αθλητικών
εγκαταστάσεων. γγ) Η τήρηση της ευταξίας και της σειράς προτεραιότητας στις εισόδους των
αθλητικών εγκαταστάσεων. δδ) Η τοποθέτηση των θεατών στις εξέδρες των αθλητικών
εγκαταστάσεων, σύμφωνα με όσα αποφασίσθηκαν από την αρμόδια αστυνομική αρχή και η
υποβοήθηση των αστυνομικών δυνάμεων για το διαχωρισμό των φιλάθλων των διαγωνιζόμενων
ομάδων, καθώς και για την αποτροπή εισόδου τούτων στον αγωνιστικό χώρο. Με κοινή απόφαση
των Υπουργών Προστασίας του Πολίτη και Πολιτισμού και Τουρισμού ρυθμίζεται κάθε λεπτομέρεια
της παρουσίας, εμφάνισης και δραστηριότητας του προσωπικού ασφαλείας.»
«12. Ο έλεγχος, για λόγους ασφαλείας, των προσερχομένων φιλάθλων στην αθλητική εγκατάσταση
εν όψει αθλητικής εκδήλωσης μπορεί, κατόπιν συναίνεσης του προσερχόμενου φιλάθλου, να γίνει
και με σωματική έρευνα από μέλος του προσωπικού ασφαλείας του ίδιου φύλου με τον φίλαθλο.
Υποχρεωτικός σωματικός έλεγχος πραγματοποιείται από την Ελληνική Αστυνομία, όργανα της
οποίας μπορεί να παρίστανται στις θύρες εισόδου της αθλητικής εγκατάστασης ή να καλούνται
ειδικά προς τούτο. Σε περίπτωση που προσερχόμενος φίλαθλος αρνηθεί το σωματικό έλεγχο, η
αστυνομική αρχή ή το προσωπικό ασφαλείας, εφόσον έχει προηγηθεί άρνηση ελέγχου του από την
αστυνομική αρχή κατά περίπτωση, δικαιούται να απαγορεύσει την είσοδό του στην αθλητική
εγκατάσταση.
13. Στα καθήκοντα του προσωπικού ασφαλείας περιλαμβάνεται και το προβλεπόμενο από την
παράγραφο 1 του άρθρου 275 του Κώδικα Ποινικής Δικονομίας δικαίωμα να συλλαμβάνουν τους
δράστες πράξεων βίας στις περιπτώσεις αυτόφωρων αδικημάτων και να τους παραδίδουν αμέσως
στην παριστάμενη Αστυνομική Αρχή.»
«14. Υπό την επιφύλαξη των διατάξεων του άρθρου 41Ε, κατόπιν άδειας του κατά τόπον
Εισαγγελέα ή αθλητικού Εισαγγελέα, επιτρέπεται η βιντεοσκόπηση ή η καταγραφή με ανάλογα μέσα,
από τα αρμόδια όργανα της Ελληνικής Αστυνομίας, των πράξεων βίας κατά προσώπων και
πραγμάτων που διαπράττονται εντός και εκτός των αθλητικών εγκαταστάσεων πριν, κατά τη
διάρκεια και μετά τη λήξη της αθλητικής εκδήλωσης. Το υλικό αυτό αποτελεί αποδεικτικό στοιχείο
στο πλαίσιο της ποινικής διαδικασίας και καταστρέφεται με απόφαση του χορηγήσαντος την άδεια
για τη συλλογή του Εισαγγελέα.

15. Τα καταστήματα υγειονομικού ενδιαφέροντος που ευρίσκονται εντός αθλητικής εγκατάστασης,
στην οποία πραγματοποιείται αθλητική εκδήλωση, απαγορεύεται να προσφέρουν οινοπνευματώδη
ποτά τέσσερις (4) ώρες πριν και δύο (2) ώρες μετά τη διεξαγωγή της αθλητικής εκδήλωσης. Σε
περίπτωση παραβίασης της πιο πάνω απαγόρευσης, επιβάλλεται διοικητικό πρόστιμο από τριάντα
χιλιάδες (30.000) έως πενήντα χιλιάδες (50.000) ευρώ με απόφαση του οικείου δημάρχου και
αφαίρεση της άδειας λειτουργίας του καταστήματος από δύο (2) έως έξι (6) μήνες.
16. Στους ιδιοκτήτες ή στους μισθωτές ή στους υπομισθωτές των καταστημάτων υγειονομικού
ενδιαφέροντος τα οποία λειτουργούν υπό συγκεκαλυμμένη μορφή, ως λέσχες φίλων, όπου
συγκεντρώνονται άτομα με οπαδική συνείδηση, επιβάλλεται διοικητικό πρόστιμο από δέκα χιλιάδες
(10.000) μέχρι τριάντα χιλιάδες (30.000) ευρώ και αφαίρεση της άδειας λειτουργίας του
καταστήματος από την αρμόδια αρχή για χρονικό διάστημα είκοσι (20) ημερών στην περίπτωση που
αυτά χρησιμοποιούνται ως ορμητήρια για πράξεις βίας κατά προσώπων και πραγμάτων.
17. Ο καθορισμός των ζωνών ή τμημάτων κερκίδων αθλητικών εγκαταστάσεων στις οποίες δεν
επιτρέπεται η τοποθέτηση θεατών, ως και η μείωση του αριθμού θεατών, αποτελεί ευθύνη της
υπεύθυνης για την τήρηση της τάξης στην αθλητική εγκατάσταση αστυνομικής αρχής.
18. Ο χαρακτηρισμός αγώνα ως υψηλού κινδύνου από άποψη τάξης και ασφάλειας γίνεται με
απόφαση του Γενικού Γραμματέα Αθλητισμού, ύστερα από πρόταση της αστυνομικής αρχής και
γνώμη της Δ.Ε.Α.Β.. »
«19. Οι διοικήσεις των διοργανωτριών αρχών των πρωταθλημάτων και των γηπεδούχων ομάδων
έχουν δικαίωμα με απόφασή τους να απαγορεύουν αιτιολογημένα την είσοδο σε συγκεκριμένη
αθλητική εκδήλωση σε κάθε πρόσωπο, το οποίο, κατ' εκτίμηση των περιστάσεων και της
συμπεριφοράς του, ενδέχεται να δημιουργήσει επεισόδια σε αυτή και ιδίως σε πρόσωπα που έχουν
παραβιάσει τους κανονισμούς ασφαλείας ή κρίνονται ύποπτα διάπραξης αδικημάτων σχετιζόμενων
με τη βία στα γήπεδα ή αρνούνται τη σωματική έρευνα από το προσωπικό ασφαλείας των γηπέδων
ή βρίσκονται υπό την επήρεια ουσιών και αλκοόλ. Η απόφαση αυτή, η οποία πρέπει να εδράζεται σε
αντικειμενικά στοιχεία, γνωστοποιείται στην επιτόπια αστυνομική δύναμη.»

Αρθρο: 41Ε
Ημ/νία: 08.10.2008
Περιγραφή όρου θησαυρού: ΑΘΛΗΤΙΚΕΣ ΕΓΚΑΤΑΣΤΑΣΕΙΣ
Τίτλος Αρθρου
"Ηλεκτρονική εποπτεία αθλητικών εγκαταστάσεων
Λήμματα
ΑΘΛΗΤΙΚΕΣ ΣΥΝΑΝΤΗΣΕΙΣ, ΕΠΟΠΤΕΙΑ, ΗΛΕΚΤΡΟΝΙΚΗ ΕΠΟΠΤΕΙΑ ΑΘΛΗΤΙΚΩΝ
ΕΓΚΑΤΑΣΤΑΣΕΩΝ
Σχόλια
- Το παρόν άρ. προστέθηκε με το άρ. 6 του ν. 3057/2002 (Α΄239) με ισχύ από 10.10.2002.- Η παρ. 5
τίθεται όπως αντικαταστάθηκε με το άρθρο 5 του ν. 3262/2004 (Α΄ 173/15.9.2004).- Η παρ. 1 τίθεται
όπως αντικαταστάθηκε με την παρ. 2 του άρθρου 1 του ν. 3372/2005 (Α΄ 187/2.8.2005).
================================= - Το εντός " " πρώτο εδάφιο της παρ. 1 τίθεται όπως
αντικαταστάθηκε με το άρθρο 8 του ν. 3708/2008 (Α΄ 210/8.10.2008).
Κείμενο Αρθρου
«1. Στις αθλητικές εγκαταστάσεις που προορίζονται είτε για τη διεξαγωγή των αγώνων των εθνικών
πρωταθλημάτων, καθώς και των Κυπέλλων Ελλάδος, όπου μετέχουν ΑΑΕ ή ΤΑΑ, είτε για τη
διεξαγωγή διεθνών αγώνων οποιασδήποτε διοργάνωσης των αθλημάτων ποδοσφαίρου,
καλαθοσφαίρισης και πετοσφαίρισης, ως και των Εθνικών ομάδων αυτών τοποθετούνται και
λειτουργούν ηλεκτρονικά συστήματα εποπτείας των χώρων και των προσώπων που ευρίσκονται σε
αυτές.» Με αυτά πραγματοποιείται η λήψη, αποθήκευση, επεξεργασία και αναπαραγωγή εικόνας ή
εικόνας και ήχου πριν, κατά τη διάρκεια και μετά τη λήξη μιας αθλητικής συνάντησης.»
2. Αποκλειστικός σκοπός της λειτουργίας των ηλεκτρονικών συστημάτων είναι η αντιμετώπιση
πράξεων βίας και αξιόποινων εν γένει πράξεων με αφορμή αθλητικές συναντήσεις. Απαγορεύεται
απολύτως η χρήση των συστημάτων και των δεδομένων που παράγουν για οποιονδήποτε άλλο
λόγο. Για την εγκατάσταση και λειτουργία των ανωτέρω συστημάτων στις αθλητικές εγκαταστάσεις,
οι φίλαθλοι ενημερώνονται με κάθε πρόσφορο μέσο και ιδίως με ανακοίνωση από τα μεγάφωνα πριν
την έναρξη της αθλητικής συνάντησης.
3. Η χρήση και η λειτουργία των ανωτέρω συστημάτων ηλεκτρονικής εποπτείας, καθώς και η ευθύνη
της επεξεργασίας και φύλαξης των δεδομένων που αυτά παράγουν, ανήκει αποκλειστικά στην
Ελληνική Αστυνομία.
4. Τα δεδομένα που προκύπτουν από τη λειτουργία των ηλεκτρονικών συστημάτων εποπτείας του
παρόντος άρθρου γνωστοποιούνται από την Ελληνική Αστυνομία στη Δ.Ε.Α.Β., το οικείο πειθαρχικό
όργανο και κατά περίπτωση στις αρμόδιες ανακριτικές και δικαστικές αρχές.

«5. Η ευθύνη και οι δαπάνες για την τοποθέτηση και συντήρηση των παραπάνω ηλεκτρονικών
συστημάτων βαρύνουν τους ιδιοκτήτες των αθλητικών εγκαταστάσεων. Η παραπάνω εγκατάσταση
μπορεί επίσης να γίνει με μέριμνα της Γενικής Γραμματείας Αθλητισμού και εις χρέωση των
υπόχρεων».
6. α) Με κοινή απόφαση των Υπουργών Δικαιοσύνης, Πολιτισμού και Δημόσιας Τάξης καθορίζονται
οι αναγκαίες λεπτομέρειες και ιδίως τα σχετικά με την κατά προορισμό λειτουργία των ηλεκτρονικών
συστημάτων εποπτείας, τα σχετικά με τις τεχνικές προδιαγραφές τους, τον τρόπο χρήσης τους, το
χρόνο και τον τρόπο καταστροφής των δεδομένων που αυτά παράγουν, καθώς και τα πρόσωπα και
τους φορείς που έχουν δικαίωμα πρόσβασης στα δεδομένα.
β) Με όμοια απόφαση καθορίζεται η ημερομηνία μετά την πάροδο της οποίας απαγορεύεται, στο
πλαίσιο των αντίστοιχων κατηγοριών ή διοργανώσεων πρωταθλήματος, η διεξαγωγή αθλητικής
συνάντησης σε αθλητική εγκατάσταση που δεν διαθέτει τα προβλεπόμενα στο παρόν άρθρο
ηλεκτρονικά συστήματα.
γ) Με όμοια απόφαση, η υποχρέωση διεξαγωγής αγώνων σε αθλητικές εγκαταστάσεις που
διαθέτουν ηλεκτρονικά συστήματα εποπτείας μπορεί να επεκταθεί και σε άλλες κατηγορίες
πρωταθλημάτων ή άλλων διοργανώσεων ποδοσφαίρου, καλαθοσφαίρισης ή πετοσφαίρισης ή σε
πρωταθλήματα ή άλλες διοργανώσεις άλλων ομαδικών αθλημάτων."

Αρθρο: 41Ζ
Ημ/νία: 01.09.2012
Περιγραφή όρου θησαυρού: ΑΘΛΗΤΙΚΕΣ ΟΜΟΣΠΟΝΔΙΕΣ
Λήμματα
ΠΕΙΘΑΡΧΙΚΕΣ ΚΥΡΩΣΕΙΣ
Σχόλια
- Το παρόν άρθρο προστέθηκε με το άρ. 8 του ν. 3057/2002 (Α΄239/10.10.2002).- Το εντός " "
εδάφιο της περ. γ) της παρ. 3 του παρόντος προστέθηκε με την περ. ιδ της παρ. 15 του άρθρου 8
του ν. 3207/2003 (Α΄ 302/24.12.2003).- Η παρ. 4 τίθεται όπως αντικαταστάθηκε με την παρ. 2 του
άρθρου 7 του ν. 3262/2004 (Α΄ 173/15.9.2004).====================- Η περ. γ΄ της παρ. 3
τίθεται όπως αντικαταστάθηκε με την παρ. 4 του άρθρου 1 του ν. 3372/2005 (Α΄ 187/2.8.2005).
======================================================= - Στο τέλος του παρόντος
αρθρου προστέθηκε παρ. 11 με την παρ. 5 του άρθρου 9 του ν. 4049/2012 ΦΕΚ Α 35/23.2.2012.
Κείμενο Αρθρου
"Πειθαρχικές και άλλες κυρώσεις
1. Στους κανονισμούς που καταρτίζονται και εγκρίνονται κατά το άρθρο 27 του παρόντος, κάθε
αθλητική ομοσπονδία ορίζει, μεταξύ άλλων, τις κυρώσεις για τους παραβάτες των διατάξεων των
άρθρων 41 έως 41 ΣΤ του παρόντος νόμου και των κανονιστικών πράξεων που εκδόθηκαν σε
εκτέλεσή τους. Οι κανονισμοί αυτοί οφείλουν να προβλέπουν κατ' ελάχιστον όσα ορίζονται στις
παραγράφους 2 έως 9 του παρόντος άρθρου.
2. Εάν σύνδεσμος φιλάθλων παραβεί τις διατάξεις των άρθρων 41 έως 41 ΣΤ του παρόντος νόμου
και των κανονιστικών πράξεων που εκδόθηκαν σε εκτέλεσή τους, με απόφαση του αρμόδιου
πειθαρχικού οργάνου απαγορεύεται στο οικείο αθλητικό σωματείο, Τ.Α.Α. ή Α.Α.Ε. να προμηθεύει με
εισιτήρια τον υπαίτιο σύνδεσμο φιλάθλων για χρονικό διάστημα τριών μηνών έως δύο ετών. Η
υποκίνηση, η ενθάρρυνση, η ανοχή ή η διευκόλυνση από αθλητικό σωματείο, Α.Α.Ε., Τ.Α.Α. ή από
πρόσωπα της παραγράφου 3 περιπτώσεις α' και β' του παρόντος άρθρου, αυτών των παραβάσεων
του συνδέσμου φιλάθλων ή μεμονωμένων φιλάθλων συνιστά λόγο επιβολής των κυρώσεων της
επόμενης παραγράφου και μάλιστα ιδιαίτερα επιβαρυντική περίσταση.
"3. Για τις παραβάσεις των διατάξεων των άρθρων 41 έως 41ΣΤ του παρόντος νόμου επιβάλλεται:
α) Στους αθλητές και προπονητές, η απαγόρευση συμμετοχής στις επίσημες αθλητικές συναντήσεις
της ομάδας τους για τουλάχιστον δύο αγώνες και πρόστιμο 10.000 ευρώ τουλάχιστον σε
προπονητές ομάδων Α.Α.Ε. ή Τ.Α.Α. και επαγγελματίες αθλητές και 3.000 ευρώ σε προπονητές
ερασιτεχνικών σωματείων και ερασιτέχνες αθλητές, σε περίπτωση δε υποτροπής οι ποινές
διπλασιάζονται.
β) Στα μέλη της διοίκησης, τους εκπροσώπους και όσους συνδέονται με το αθλητικό σωματείο,
Α.Α.Ε. ή Τ.Α.Α. με επαγγελματική σχέση, η απαγόρευση εισόδου στην αθλητική εγκατάσταση κατά
τη διάρκεια επίσημης αθλητικής συνάντησης και η έκπτωση από το αθλητικό αξίωμα ή ιδιότητα τους
για χρονικό διάστημα τουλάχιστον έξι μηνών και πρόστιμο τουλάχιστον 20.000 ευρώ. Οι παραπάνω
ποινές εκτίονται μόνο κατά τη διάρκεια της αγωνιστικής περιόδου. Σε περίπτωση υποτροπής το
πρόστιμο διπλασιάζεται, οι δε παραβάτες δεν μπορούν να οριστούν, εκλεγούν ή να συμμετέχουν με
οποιαδήποτε σχέση ή ιδιότητα σε οποιονδήποτε αθλητικό φορέα, σωματείο Α.Α.Ε. ή Τ.Α.Α. για
διάστημα τουλάχιστον δύο ετών. "γ) Σε αθλητικό σωματείο, Α.Α.Ε. ή Τ.Α.Α. η διεξαγωγή αγώνα
χωρίς θεατές (κεκλεισμένων των θυρών) μιας ή περισσοτέρων αγωνιστικών συναντήσεων με

γηπεδούχο το υπαίτιο αθλητικό σωματείο, Α.Α.Ε. ή Τ.Α.Α. και πρόστιμο για τα αθλητικά σωματεία
τουλάχιστον τρεις χιλιάδες (3.000) ευρώ, για τις Α.Α.Ε. ή Τ.Α.Α. τουλάχιστον δεκαπέντε χιλιάδες
(15.000) ευρώ, και ειδικά για τις Π.Α.Ε. που αγωνίζονται στην Α' Εθνική Κατηγορία Ποδοσφαίρου,
καθώς και τις Κ.Α.Ε. που αγωνίζονται στην Α1 Κατηγορία Καλαθοσφαίρισης τουλάχιστον πενήντα
χιλιάδες (50.000) ευρώ.
Ειδικά για την περίπτωση δημιουργίας επεισοδίων από φιλάθλους αθλητικού σωματείου Α.Α.Ε. ή
Τ.Α.Α. επιβάλλεται η ποινή της διεξαγωγής αγώνα χωρίς θεατές (κεκλεισμένων των θυρών) για μια ή
περισσότερες αγωνιστικές συναντήσεις με γηπεδούχο το υπαίτιο αθλητικό σωματείο, Α.Α.Ε. ή Τ.Α.Α.
και πρόστιμο ως εξής:
ι) Για κάθε συμπεριφορά βίας και ιδίως για περιορισμένης εκτάσεως επεισόδια (ρίψη αντικειμένων
στον αγωνιστικό χώρο, χρήση βεγγαλικών, φωτοβολίδων, κροτίδων και λοιπών πυροτεχνημάτων
στις εξέδρες, υβριστικά συνθήματα, που απευθύνονται εναντίον των διαγωνιζόμενων ομάδων και
των συντελεστών των αγώνων), επιβάλλεται ποινή διεξαγωγής αγώνα χωρίς θεατές (κεκλεισμένων
των θυρών) τουλάχιστον για μία (1) αγωνιστική ή πρόστιμο:
- Από πέντε χιλιάδες (5.000) ευρώ έως δεκαπέντε χιλιάδες (15.000) ευρώ για τις ομάδες της Α'
εθνικής Κατηγορίας Ποδοσφαίρου ή της Α1 Εθνικής Κατηγορίας των λοιπών ομαδικών αθλημάτων.
- Από δύο χιλιάδες (2.000) ευρώ έως δέκα χιλιάδες (10.000) ευρώ για τις ομάδες της Β' Εθνικής
κατηγορίας Ποδοσφαίρου ή της Α2 Εθνικής Κατηγορίας των λοιπών ομαδικών αθλημάτων.
- Από χίλια πεντακόσια (1.500) ευρώ έως επτά χιλιάδες (7.000) ευρώ για τις ομάδες της Γ Εθνικής
Κατηγορίας ποδοσφαίρου ή της Β' Εθνικής Κατηγορίας των λοιπών ομαδικών αθλημάτων.
- Από χίλια (1.000) ευρώ έως τρεις χιλιάδες (3.000) ευρώ για τις ομάδες όλων των υπολοίπων
κατηγοριών όλων των αθλημάτων.
ιι) Για συμπλοκές μεταξύ οπαδών αντιπάλων ομάδων, μεταξύ των οπαδών και παραγόντων των
ομάδων ή μεταξύ παραγόντων των ομάδων είτε εντός του γηπέδου (κερκίδες - αποδυτήρια κ.λπ.)
είτε στον άμεσα περιβάλλοντα χώρο του γηπέδου, που συνδέεται με αυτόν, χωρίς να επηρεάζουν τη
διεξαγωγή του αγώνα και χωρίς να προκαλείται τραυματισμός ή προσωρινή διακοπή του αγώνα,
επιβάλλεται ποινή διεξαγωγής αγώνα χωρίς θεατές (κεκλεισμένων των θυρών) τουλάχιστον για μία
(1) αγωνιστική και πρόστιμο:
- Από δεκαπέντε χιλιάδες (15.000) ευρώ έως πενήντα χιλιάδες (50.000) ευρώ για τις ομάδες της Α'
Εθνικής κατηγορίας ποδοσφαίρου ή της Α1 Εθνικής Κατηγορίας των λοιπών ομαδικών αθλημάτων.
- Από πέντε χιλιάδες (5.000) ευρώ έως τριάντα χιλιάδες (30.000) ευρώ για τις ομάδες της Β' Εθνικής
κατηγορίας Ποδοσφαίρου ή της Α2 Εθνικής Κατηγορίας των λοιπών ομαδικών αθλημάτων.
- Από τρεις χιλιάδες (3.000) ευρώ έως δεκαπέντε χιλιάδες (15.000) ευρώ για τις ομάδες της Γ
Εθνικής Κατηγορίας ποδοσφαίρου ή της Β' Εθνικής Κατηγορίας των λοιπών ομαδικών αθλημάτων.
- Από δύο χιλιάδες (2.000) ευρώ έως έξι χιλιάδες (6.000) ευρώ για τις ομάδες όλων των υπολοίπων
κατηγοριών όλων των αθλημάτων.
iii) Για εκτεταμένες συμπεριφορές βίας ή επεισοδίων που έχουν ως αποτέλεσμα τον τραυματισμό
αθλητών ή παραγόντων των ομάδων ή συντελεστών των αγώνων ή την προσωρινή διακοπή του
αγώνα, καθώς και όταν απευθύνονται από τους οπαδούς εκφράσεις ή συνθήματα αντεθνικού ή
ρατσιστικού περιεχομένου, επιβάλλεται ποινή διεξαγωγής αγώνα χωρίς θεατές (κεκλεισμένων των
θυρών) τουλάχιστον για δύο (2) αγωνιστικές και πρόστιμο:
- Τουλάχιστον πενήντα χιλιάδες (50.000) ευρώ για τις ομάδες της Α' Εθνικής κατηγορίας
ποδοσφαίρου ή της Α1 Εθνικής κατηγορίας των λοιπών ομαδικών αθλημάτων.
- Τουλάχιστον δεκαπέντε χιλιάδες (15.000) ευρώ για τις ομάδες της Β' Εθνικής Κατηγορίας
Ποδοσφαίρου ή της Α2 Εθνικής Κατηγορίας των λοιπών ομαδικών αθλημάτων.
- Τουλάχιστον δέκα χιλιάδες (10.000) ευρώ για τις ομάδες της Γ Εθνικής Κατηγορίας ποδοσφαίρου ή
της Β' Εθνικής Κατηγορίας των λοιπών ομαδικών αθλημάτων.
- Τουλάχιστον τρεις χιλιάδες (3.000) ευρώ για τις ομάδες όλων των υπολοίπων κατηγοριών όλων
των αθλημάτων.
ιν) Για εκτεταμένες συμπεριφορές βίας ή επεισοδίων που προκαλούν την οριστική διακοπή αγώνα ή
τη μη έναρξη αυτού, επιβάλλεται ποινή διεξαγωγής αγώνα χωρίς θεατές (κεκλεισμένων των θυρών)
τουλάχιστον πέντε (5) αγωνιστικών και πρόστιμο: -Τουλάχιστον εξήντα χιλιάδες (60.000) ευ ρω για
τις ομάδες της Α' Εθνικής Κατηγορίας Ποδοσφαίρου ή της Α1 Εθνικής Κατηγορίας των λοιπών
ομαδικών αθλημάτων.
-Τουλάχιστον είκοσι χιλιάδες (20.000) ευρώ για τις ομάδες της Β' Εθνικής Κατηγορίας Ποδοσφαίρου
ή της Α2 Εθνικής Κατηγορίας των λοιπών ομαδικών αθλημάτων.
- Τουλάχιστον δεκαπέντε χιλιάδες (15.000) ευρώ για τις ομάδες της Γ Εθνικής Κατηγορίας
Ποδοσφαίρου ή της Β' Εθνικής Κατηγορίας των λοιπών ομαδικών αθλημάτων.
- Τουλάχιστον πέντε χιλιάδες (5.000) ευρώ για τις ομάδες όλων των υπολοίπων κατηγοριών όλων
των αθλημάτων.
Σε περίπτωση υποτροπής για τις ανωτέρω (i), (ii), (iii), (iv) περιπτώσεις οι ανωτέρω ποινές
διπλασιάζονται και επιβάλλεται η απαγόρευση της τηλεοπτικής μετάδοσης των αγώνων τους, ως
γηπεδούχων, των υπαίτιων αθλητικών σωματείων Α.Α. Ε. ή Τ.Α.Α.
Για τις μεταξύ του έχοντος τα δικαιώματα μετάδοσης τηλεοπτικού σταθμού και του τιμωρηθέντος

αθλητικού σωματείου ή Α.Α.Ε. ή Τ.Α.Α. σχέσεις, η κατά τα προαναφερόμενα μη μετάδοση του
αγώνα, θεωρείται ως υπαίτια μερική αδυναμία παροχής.
Σε κάθε περίπτωση νέας υποτροπής, μετά την πρώτη, επιβάλλονται οι ποινές της πρώτης
υποτροπής προσαυξανόμενες με την ποινή διεξαγωγής αγώνα χωρίς θεατές (κεκλεισμένων των
θυρών) κατά μία (1) αγωνιστική ημέρα".
δ) Στον επαγγελματικό σύνδεσμο, πρόστιμο τουλάχιστον 20.000 ευρώ, το οποίο σε περίπτωση
υποτροπής τουλάχιστον διπλασιάζεται».
«4. Σε περίπτωση τιμωρίας των φυσικών προσώπων των περιπτώσεων α' και β' της προηγούμενης
παραγράφου, τιμωρείται πάντοτε και το οικείο αθλητικό σωματείο με πρόστιμο τουλάχιστον 3.000
ευρώ, για τις Α.Α.Ε. ή Τ.Α.Α. τουλάχιστον 15.000 ευρώ, και ειδικά για τις Π.Α.Ε. που αγωνίζονται
στην Α' εθνική κατηγορία ποδοσφαίρου και τις Κ.Α.Ε. που αγωνίζονται στην Α1 εθνική κατηγορία
καλαθοσφαίρισης τουλάχιστον 50.000 ευρώ και σε επιβαρυντικές περιπτώσεις με ποινή διεξαγωγής
των αγώνων χωρίς θεατές (κεκλεισμένων των θυρών)».
5. Οι κανονισμοί της παραγράφου 1 του παρόντος άρθρου προβλέπουν τις κυρώσεις που
επιβάλλονται στα αιρετά από γενική συνέλευση μέλη των οργάνων της αθλητικής ομοσπονδίας για
παραβάσεις των διατάξεων των άρθρων 41 έως 41 ΣΤ του παρόντος νόμου και των κανονιστικών
πράξεων που εκδόθηκαν σε εκτέλεσή τους. Οι κυρώσεις πρέπει να είναι ανάλογες της ιδιότητας των
προσώπων αυτών και του ιδιαίτερου καθήκοντός τους στην προαγωγή του φίλαθλου πνεύματος.
6. Για την εφαρμογή των διατάξεων περί υποτροπής του παρόντος άρθρου, λαμβάνεται υπόψη το
χρονικό διάστημα δύο ετών από τη διάπραξη της πρώτης παράβασης. Ως υπότροπο τιμωρείται ένα
αθλητικό σωματείο, Τ.Α.Α. ή Α.Α.Ε. και εάν μέσα στο ανωτέρω χρονικό διάστημα μέλη του ή φυσικά
πρόσωπα των περιπτώσεων α' και β' της παραγράφου 3 του παρόντος άρθρου παραβούν τις
διατάξεις των άρθρων 41 έως 41 ΣΤ του παρόντος νόμου. Με τις κυρώσεις της υποτροπής
τιμωρείται ένα αθλητικό σωματείο, Τ.Α.Α. ή Α.Α.Ε. και σε περίπτωση που το ίδιο το νομικό πρόσωπο
ή τα φυσικά πρόσωπα του προηγούμενου εδαφίου, αν και τιμωρήθηκαν, δεν υποβάλλονται στην
πλήρη εκτέλεση της κύρωσης.
7. Η άρνηση συνεργασίας με τη Δ.Ε.Α.Β. ή η ανυπακοή στις υποδείξεις ή τις αποφάσεις της
αστυνομικής αρχής συνιστά επιβαρυντική περίσταση.
8. Οι κυρώσεις που προβλέπονται από τις παραγράφους 2 έως 4 του παρόντος άρθρου
επιβάλλονται με απόφαση του οικείου πειθαρχικού οργάνου, το οποίο επιλαμβάνεται αυτεπαγγέλτως
ή μετά από αναφορά της αρμόδιας αστυνομικής αρχής, της Δ.Ε.Α.Β., της οικείας αθλητικής
ομοσπονδίας ή του επαγγελματικού συνδέσμου. Η απόφαση είναι άμεσα εκτελεστή και μπορεί να
προσβληθεί ενώπιον του αρμόδιου δευτεροβάθμιου πειθαρχικού οργάνου κατά τις ισχύουσες
διατάξεις. Η παραπομπή της υπόθεσης στην Επιτροπή Φιλάθλου Πνεύματος του άρθρου 130 του
παρόντος νόμου δεν αποκλείεται.
9. Η καθ' υποτροπή παράβαση από αθλητικό σωματείο των διατάξεων των άρθρων 41 έως 41 ΣΤ
του παρόντος νόμου και των κανονιστικών πράξεων που εκδόθηκαν σε εκτέλεσή τους συνιστά λόγο
ανάκλησης της κατ' άρθρο 8 ειδικής αθλητικής αναγνώρισης του σωματείου για τον οικείο κλάδο
άθλησης.
10. Σε αθλητική ομοσπονδία η οποία παραβαίνει τις διατάξεις των άρθρων 41 έως 41ΣΤ του
παρόντος νόμου και των κανονιστικών πράξεων που εκδόθηκαν σε εκτέλεσή τους, με απόφαση του
Υπουργού Πολιτισμού και μετά από γνώμη της Δ.Ε.Α.Β., περικόπτεται ή αναστέλλεται η καταβολή
της τακτικής επιχορήγησής της από τη Γενική Γραμματεία Αθλητισμού για διάστημα τουλάχιστον έξι
μηνών.
«11. Εάν μέλη Λέσχης φίλων αθλητικού σωματείου, Α.Α.Ε. ή Τ.Α.Α. κινήθηκαν οργανωμένα και
ενήργησαν πράξεις βίας κατά προσώπων ή πραγμάτων ή δεν συμμορφώθηκαν με τις αποφάσεις
της αρμόδιας αρχής κατά τη μετάβασή τους σε γήπεδο ή σε χώρο γηπέδου ή κατά την αποχώρησή
τους μετά τη λήξη αθλητικής εκδήλωσης, απαγορεύεται στο οικείο αθλητικό σωματείο Α.Α.Ε. ή
Τ.Α.Α. να οργανώσει ομαδική μετακίνηση για τους επόμενους αγώνες της αγωνιστικής περιόδου. Αν
υπολείπονται λιγότεροι από πέντε (5) αγώνες, η ως άνω απαγόρευση εκτείνεται και για τους πέντε
(5) πρώτους εκτός έδρας αγώνες της επόμενης αγωνιστικής περιόδου στην οποία συμμετέχει το
οικείο αθλητικό σωματείο ή Τ.Α.Α. ή Α.Α.Ε.. Στα μέλη της διοίκησης και στους εκπροσώπους
αθλητικού σωματείου, Α.Α.Ε. ή Τ.Α.Α. που παραβιάζουν την πιο πάνω απαγόρευση επιβάλλεται
ποινή φυλάκισης τουλάχιστον τριών (3) μηνών.»

Αρθρο: 41ΣΤ
Ημ/νία: 23.02.2012
Περιγραφή όρου θησαυρού: ΕΓΚΛΗΜΑΤΑ ΣΕ ΑΘΛΗΤΙΚΟΥΣ ΧΩΡΟΥΣ
Λήμματα
ΑΘΛΗΤΙΚΕΣ ΕΚΔΗΛΩΣΕΙΣ, ΒΙΑ, ΑΔΙΚΗΜΑΤΑ ΒΙΑΣ ΜΕ ΑΦΟΡΜΗ ΑΘΛΗΤΙΚΕΣ ΕΚΔΗΛΩΣΕΙΣ
Σχόλια

- Το παρόν άρθρο προστέθηκε με το άρ. 7 του ν. 3057/2002 (Α΄239/10.10.2002).- Η περ. γ) της παρ.
2 προστέθηκε με την περ. ιγ της παρ. 15 του άρθρου 8 του ν. 3207/2003 (Α΄ 24.12.2003).- Η παρ. 4
και η περ. α της παρ. 8 τίθενται όπως αντικαταστάθηκαν με τις παρ. 1 και 5 αντιστοίχως του άρθρου
6 του ν. 3262/2004 (Α΄ 173/15.9.2004), ενώ οι πρώην παρ. 5, 6 και 7 αναριθμήθηκαν σε παρ. 7, 8
και 9 αντιστοίχως και οι παρ. 5 και 6 προστέθηκαν με τις παρ. 2 και 3 αντιστοίχως του ιδίου άρθρου.
** Το πρώην (βλ. προηγούμενη μορφή του παρόντος) πρώτο εδάφιο της περ. β της παρ. 8 (πρώην
παρ. 6) καταργήθηκε με την παρ. 4 του άρθρου 6 του ν. 3262/2004 (Α΄ 173/15.7.2004).
==================================== - Η παρ. 6 τίθεται όπως αντικαταστάθηκε με την
παρ. 1 του άρθρου 20 του ν. 3472/2006 (Α΄ 135/4.7.2006). *** Τα πρώην δεύτερο και τρίτο εδάφια
του στοιχ. β της παρ. 8 καταργήθηκαν με την παρ. 2 το άρθρου 20 του ν. 3472/2006 (Α΄
135/4.7.2006). =========================================== - Η περ. α της παρ. 7
τίθεται όπως αντικαταστάθηκε με το άρθρο 5 του ν. 3708/2008 (Α΄ 210/8.10.2008). -Η παρ. 6 του
παρόντος τίθεται όπως αντικαταστάθηκε με το άρθρο 34 παρ. 1 του ν.3773/2009 ΦΕΚ Α 120
================================================ - Η παρ.6, η παρ. 7 του παρόντος
αντικαθίστανται ενώ στην παρ. 8 προστέθηκε περίπτωση δ με το άρθρο 3 του ν. 4049/2012 ΦΕΚ Α
35/23.2.2012.Επίσης με το ίδιο άρθρο και νόμο ορίζεται ότι : Για τις αξιόποινες πράξεις του άρθρου
41ΣΤ του ν. 2725/1999, καθώς και της πρώτης παραγράφου του παρόντος άρθρου (αρ. 4 ν.
4049/2012) εφαρμόζονται οι διατάξεις του άρθρου 253 Α του Κώδικα Ποινικής Δικονομίας περί
ειδικών ανακριτικών πράξεων και οι διατάξεις για την προστασία μαρτύρων του άρθρου 9 του ν.
2928/2001.
Κείμενο Αρθρου
"Αδικήματα βίας με αφορμή αθλητικές εκδηλώσεις
1. Με φυλάκιση μέχρι δύο έτη και χρηματική ποινή, εκτός εάν η πράξη τιμωρείται βαρύτερα
σύμφωνα με άλλη διάταξη, τιμωρείται όποιος εκ προθέσεως μέσα σε αθλητικές εγκαταστάσεις ή
στον αμέσως περιβάλλοντα χώρο τους ή στις βοηθητικές εγκαταστάσεις ή στους χώρους
προσέλευσης και στάθμευσης, κατά τη διάρκεια αθλητικής εκδήλωσης:
α) ρίχνει προς τον αγωνιστικό χώρο ή εναντίον άλλου οποιοδήποτε αντικείμενο, που μπορεί να
προκαλέσει έστω και ελαφρά σωματική βλάβη,
β) βιαιοπραγεί κατά άλλου, ανεξάρτητα εάν από τη βιαιοπραγία επήλθε σωματική βλάβη, ή εκτοξεύει
απειλές κατά προσώπου, το οποίο σύμφωνα με τους κανονισμούς της οικείας αθλητικής
ομοσπονδίας αναγράφεται στο φύλλο αγώνα,
γ) κατέχει ή χρησιμοποιεί αντικείμενα που μπορούν να προκαλέσουν σωματικές βλάβες,
δ) κατέχει ή χρησιμοποιεί βεγγαλικά, καπνογόνα, κροτίδες και γενικά εύφλεκτες ύλες.
2. Με φυλάκιση μέχρι ενός έτους και χρηματική ποινή, εκτός εάν η πράξη τιμωρείται βαρύτερα
σύμφωνα με άλλη διάταξη, τιμωρείται όποιος:
α) χωρίς δικαίωμα από το νόμο ή τους κανονισμούς της οικείας αθλητικής ομοσπονδίας ή
υπερβαίνοντας το δικαίωμά του αυτό, εισέρχεται με σκοπό τη διατάραξη της ομαλής διεξαγωγής του
αγώνα ή την πρόκληση επεισοδίων, λόγω του αποτελέσματός του, κατά τη διάρκεια αθλητικής
συνάντησης ή αμέσως πριν από την έναρξη ή αμέσως μετά τη λήξη της, στον αγωνιστικό χώρο ή
στο χώρο των αποδυτηρίων των αθλητών και των διαιτητών ή στους διαδρόμους που συνδέουν
τους ανωτέρω χώρους
β) τελεί κάποια από τις πράξεις της προηγούμενης παραγράφου με αφορμή μία αθλητική εκδήλωση
πριν από την έναρξη ή μετά τη λήξη της ή μακριά από το χώρο που προορίζεται για την εκδήλωση
αυτήν.
"γ) απευθύνει ατομικά ή ως μέλος ομάδας σε τρίτους εκφράσεις που προσβάλλουν την εθνική
ταυτότητα των προσώπων αυτών ή είναι ρατσιστικού περιεχομένου ή προσβάλλει τον εθνικό ύμνο,
τα ολυμπιακά σύμβολα ή τους ολυμπιακούς αγώνες."
3. Αν οι πράξεις των παραγράφων 1 και 2 τελέστηκαν υπό περιστάσεις που μαρτυρούν ότι ο
δράστης είναι ιδιαίτερα επικίνδυνος για την ομαλή τέλεση των αθλητικών εκδηλώσεων, επιβάλλεται
ποινή φυλάκισης μέχρι τριών ετών, εκτός εάν η πράξη τιμωρείται βαρύτερα σύμφωνα με άλλη
διάταξη. Για την εφαρμογή του παρόντος, ιδιαίτερα επικίνδυνος χαρακτηρίζεται ιδίως ο δράστης που
αποδεικνύεται ότι έχει τελέσει στο παρελθόν αδικήματα βίας με αφορμή αθλητικές εκδηλώσεις ή ότι
συμμετείχε στην τέλεση των πράξεων έχοντας αρχηγικό ρόλο ή ενήργησε βάσει οργανωμένου
εγκληματικού σχεδίου ή προξένησε σημαντικής έκτασης φθορές ή βλάβες σε έννομα αγαθά τρίτων.
«4. Η τέλεση των εγκλημάτων της διέγερσης (άρθρα 183-185 Π.Κ.), της διατάραξης της κοινής
ειρήνης (άρθρο 189 Π.Κ.), της διατάραξης της ειρήνης των πολιτών (άρθρο 190 Π.Κ.), της
καθύβρισης θρησκευμάτων (άρθρο 199 Π.Κ.), της παρακώλυσης συγκοινωνιών (άρθρο 292 Π.Κ.),
της απλής, απρόκλητης και επικίνδυνης σωματικής βλάβης (άρθρα 308, 308Α και 309 Π.Κ.), της
βαριάς σωματικής βλάβης (άρθρο 310 παρ. 1 Π.Κ.) της συμπλοκής (άρθρο 313 Π.Κ.), της
παράνομης βίας (άρθρο 330 Π.Κ.), της απειλής (άρθρο 333 Π.Κ.), της διατάραξης οικιακής ειρήνης
(άρθρο 334 Π.Κ.), της προσβολής γενετήσιας αξιοπρέπειας (άρθρο 337 Π.Κ.), της πρόκλησης
σκανδάλου με ακόλαστες πράξεις (άρθρο 353 Π.Κ.), της φθοράς ξένης ιδιοκτησίας (άρθρα 381 και
382 Π.Κ.) και της εκβίασης (άρθρο 385 Π.Κ.), υπό τις προϋποθέσεις των παραγράφων 1 και 2 του

παρόντος άρθρου, θεωρείται ιδιαίτερα επιβαρυντική περίσταση και η επιβαλλόμενη ποινή μπορεί να
ξεπεράσει το ανώτατο όριο που προβλέπεται γι' αυτά στον Ποινικό Κώδικα και να φτάσει στο
ανώτατο όριο του είδους της ποινής».
«5. Όποιος παροτρύνει, υποκινεί, ενθαρρύνει ή διευκολύνει με οποιονδήποτε τρόπο και ιδίως
δημόσια ή δια του έντυπου ή ηλεκτρονικού τύπου ή του διαδικτύου μεμονωμένα άτομα ή
οργανωμένες ομάδες προσώπων για να διαπράξουν αδικήματα του παρόντος άρθρου τιμωρείται με
φυλάκιση τουλάχιστον έξι μηνών.
«6. α. Η ποινή για τις πιο πάνω πράξεις δεν αναστέλλεται ούτε μετατρέπεται σε περίπτωση που:
(αα) Ο δράστης κατά την τέλεση των πιο πάνω πράξεων χρησιμοποίησε όπλο ή κάθε άλλου είδους
μέσο, ικανό και πρόσφορο να προκαλέσει κίνδυνο για τη ζωή και τη σωματική ακεραιότητα τρίτων ή
(ββ) Από τη βαρύτητα της πράξης, τις περιστάσεις τέλεσής της, από τα αίτια που ώθησαν τον
δράστη σε αυτήν και την προσωπικότητά του προκύπτει αντικοινωνικότητα αυτού και σταθερή ροπή
του σε διάπραξη νέων εγκλημάτων στο μέλλον. β. Στις παραπάνω περιπτώσεις, το δικαστήριο
μπορεί, κατ' εξαίρεση, μετά από σχετικό αίτημα του καταδικασθέντος, να μετατρέπει την επιβληθείσα
ποινή, ανεξαρτήτως του ύψους της, σε παροχή κοινωφελούς εργασίας κατά τους όρους του άρθρου
82 παρ. 6 επ. του Ποινικού Κώδικα, εφόσον κρίνει με ειδικά αιτιολογημένη απόφασή του ότι η
επιβαλλόμενη κατά μετατροπή ποινή της παροχής κοινωφελούς εργασίας αρκεί για να αποτρέψει το
δράστη από την τέλεση των εγκλημάτων του παρόντος άρθρου στο μέλλον. γ. Σε περίπτωση
καταδίκης για τις πράξεις των παραγράφων 1, 2, 4 και 5 του παρόντος, δεν επιτρέπεται η μετατροπή
της στερητικής της ελευθερίας ποινής σε χρηματική ή σε παροχή κοινωφελούς εργασίας και δεν
χορηγείται αναστολή εκτέλεσης της ποινής όταν: (αα) Ο δράστης είναι υπότροπος ή τελεί κατά
συνήθεια τις πιο πάνω πράξεις ή (ββ) ο δράστης κρίνεται από τις περιστάσεις τέλεσης ως ιδιαιτέρως
επικίνδυνος για τη ζωή ή τη σωματική ακεραιότητα ή την περιουσία τρίτων ή την ομαλή εκτέλεση των
αθλητικών εκδηλώσεων."
«7.α) Σε περίπτωση καταδίκης για πράξεις που προβλέπονται στις παραγράφους 1 έως 4, το
δικαστήριο επιβάλλει υποχρεωτικά και για χρονικό διάστημα δύο έως πέντε ετών στο δράστη
απαγόρευση προσέλευσης και παρακολούθησης όλων των αθλητικών εκδηλώσεων, αδιακρίτως
αθλήματος, ακόμη και εκείνων που διεξάγονται εκτός της Ελληνικής Επικράτειας, στις οποίες μετέχει
ομάδα, σε αγώνα της οποίας ή με αφορμή αγώνα της οποίας, τελέσθηκε η αξιόποινη πράξη. Το
δικαστήριο μπορεί, επίσης, να απαγορεύσει την προσέλευση και παρακολούθηση και οποιασδήποτε
άλλης αθλητικής εκδήλωσης, αν από τις περιστάσεις και με βάση την προσωπικότητα του δράστη
κρίνει ότι αυτός είναι επικίνδυνος για την ομαλή τέλεση των αθλητικών εκδηλώσεων. Για την
εκτέλεση της παρεπόμενης ποινής το δικαστήριο διατάσσει το δράστη να εμφανίζεται στο
αστυνομικό τμήμα του τόπου κατοικίας του ή διαμονής του πριν από την έναρξη της αθλητικής
συνάντησης και να παραμένει σε αυτό ή σε χώρο άμεσης εποπτείας της αστυνομικής αρχής, δύο
ώρες πριν από την έναρξή της έως δύο ώρες μετά τη λήξη της. Το δικαστήριο μετά από αίτημα του
καταδικασθέντος προσδιορίζει στην απόφασή του το άθλημα και τις αθλητικές συναντήσεις για τις
οποίες εφαρμόζεται η ανωτέρω παρεπόμενη ποινή. Αν ο καταδικασθείς παραβιάσει τους πιο πάνω
όρους, τιμωρείται με ποινή φυλάκισης μέχρι τριών (3) μηνών, η οποία δεν μετατρέπεται σε
χρηματική ούτε αναστέλλεται, και με χρηματική ποινή. Επιπλέον, αν η ανωτέρω παραβίαση
συντελεστεί κατά τη διάρκεια του χρόνου αναστολής της κύριας ποινής, το αρμόδιο αστυνομικό
τμήμα συντάσσει σχετική έκθεση, την οποία διαβιβάζει αμέσως στον εισαγγελέα πλημμελειοδικών
του τόπου έκδοσης της καταδικαστικής απόφασης και εφαρμόζεται το άρθρο 101 παρ. 1 του
Ποινικού Κώδικα. β) Εάν ο δράστης κάποιας πράξης από τις αναφερόμενες στις παραγράφους 1
έως 4 είναι ανήλικος, επιβάλλεται ως αναμορφωτικό μέτρο η προβλεπόμενη στην περίπτωση α'
απαγόρευση προσέλευσης και παρακολούθησης αθλητικών εκδηλώσεων με τους όρους και τις
προϋποθέσεις που πιο πάνω ορίζονται. Εάν ο ανήλικος είναι κάτω των 16 ετών, επιβάλλεται ως
αναμορφωτικό μέτρο, αντί του ανωτέρω, η ανάθεση της υπεύθυνης επιμέλειας του ανηλίκου στους
γονείς, τους επιτρόπους ή τους κηδεμόνες του. γ) Με κοινή απόφαση των Υπουργών Δικαιοσύνης,
Διαφάνειας και Ανθρωπίνων Δικαιωμάτων, Προστασίας του Πολίτη και Πολιτισμού και Τουρισμού
ρυθμίζεται κάθε άλλη λεπτομέρεια σχετική με την εκτέλεση της πιο πάνω παρεπόμενης ποινής ή του
πιο πάνω αναμορφωτικού μέτρου. δ) Η παραβίαση των υποχρεώσεων που απορρέουν από την
επιβολή της παρεπόμενης ποινής τιμωρείται με ποινή φυλάκισης μέχρι τρεις μήνες, η οποία δεν
μετατρέπεται σε χρηματική ούτε αναστέλλεται, και με χρηματική ποινή. Εφόσον η ανωτέρω
παραβίαση τελείται κατά τη διάρκεια του χρόνου αναστολής της κύριας ποινής, διακόπτεται η
αναστολή και η ποινή εκτίεται χωρίς δυνατότητα μετατροπής της.
"8"(6). «α. Τα αδικήματα του παρόντος άρθρου διώκονται αυτεπαγγέλτως. Καθ' ύλην αρμόδιο
δικαστήριο είναι το Τριμελές Πλημμελειοδικείο του τόπου τέλεσης τους. Για την εκδίκαση των
αδικημάτων του παρόντος άρθρου εφαρμόζεται υποχρεωτικά η διαδικασία των άρθρων 418 επ.
Κ.Π.Δ..
Σε κάθε περίπτωση τα αδικήματα του παρόντος άρθρου εκδικάζονται εντός τριάντα ημερών».
β) ** Η προθεσμία για την άσκηση έφεσης κατά της καταδικαστικής απόφασης και η άσκηση
εφέσεως δεν αναστέλλουν την εκτέλεσή της. *** Η παρεπόμενη ποινή, που επιβλήθηκε κατά την
παράγραφο 5 του παρόντος άρθρου, ουδέποτε αναστέλλεται.

γ) Ο εισαγγελέας, με διάταξη που εκδίδει πριν από την παραγγελία για την απόλυση του
κατηγορουμένου, εντέλλεται προς την αστυνομική αρχή του τόπου κατοικίας ή διαμονής του την
εκτέλεση της παρεπόμενης ποινής, μνημονεύοντας τη διάρκειά της ή, εάν έχει ήδη εκτιθεί τμήμα της,
το υπόλοιπό της. Ο κατηγορούμενος πριν απολυθεί λαμβάνει γνώση του περιεχομένου της διάταξης.
«δ) Σε περίπτωση αναβολής ή διακοπής της εκδίκασης των αδικημάτων του παρόντος άρθρου, το
δικαστήριο μπορεί να επιβάλλει ως περιοριστικό όρο την υποχρέωση εμφάνισης του
κατηγορουμένου στο αστυνομικό τμήμα της κατοικίας ή διαμονής του υπό τους όρους και τις
προϋποθέσεις της παραγράφου 7 του άρθρου 41ΣΤ. Η παραβίαση του περιοριστικού όρου
τιμωρείται με ποινή φυλάκισης μέχρι ενός έτους, η οποία δεν αναστέλλεται και δεν μετατρέπεται σε
χρηματική.»
"9"(7). Η διαδικασία των άρθρων 275, 409 και 417 του Κώδικα Π οινικής Δικονομίας δεν εφαρμόζεται
για πταίσματα ή πλημμελήματα, αν η πράξη στρέφεται κατά της τιμής ή αφορά εντελώς ελαφρά ή
ασήμαντη σωματική κάκωση ή βλάβη της υγείας και φέρεται ότι διαπράχθηκε από διαιτητή
οποιουδήποτε αθλήματος ή βοηθό του κατά την εκτέλεση των σχετικών με τον αγώνα καθηκόντων
τους, ή από αθλητή κατά τη συμμετοχή του σε αθλητική συνάντηση."

Αρθρο: 42
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΓΕΝΙΚΗ ΓΡΑΜΜΑΤΕΙΑ ΑΘΛΗΤΙΣΜΟΥ
Τίτλος Αρθρου
Επιτροπή Ενημέρωσης Διεθνών Αθλητικών Οργανισμών
Λήμματα
ΑΘΛΗΤΙΣΜΟΣ, ΓΕΝΙΚΗ ΓΡΑΜΜΑΤΕΙΑ ΑΘΛΗΤΙΣΜΟΥ
Κείμενο Αρθρου
Στη Γενική Γραμματεία Αθλητισμού συνιστάται Επιτροπή Ενημέρωσης Διεθνών Αθλητικών
Οργανισμών. Η Επιτροπή αυτή αποτελείται από το Γενικό Γραμματέα Αθλητισμού και έχει ως μέλη
τα εκλεγμένα μέλη διοικήσεων αθλητικών ομοσπονδιών ή άλλων φορέων σε διοικήσεις αθλητικών
οργανισμών και έναν (1) εκπρόσωπο του Υπουργείου Εξωτερικών, υποδεικνυόμενο από τον
Υπουργό Εξωτερικών. Εργο της Επιτροπής είναι η ενημέρωση των εκπροσώπων σε διεθνείς
αθλητικούς οργανισμούς ή σε διεθνείς αθλητικές συναντήσεις για το χειρισμό θεμάτων που αφορούν
τη Χώρα μας σε θέματα εξωτερικής πολιτικής σχετικά με τον αθλητισμό. Καθήκοντα προέδρου της
Επιτροπής εκτελεί ο Γενικός Γραμματέας Αθλητισμού και καθήκοντα γραμματέα μόνιμος υπάλληλος
της Γενικής Γραμματείας Αθλητισμού. Χρέη αναπληρωτή προέδρου ασκεί ο εκπρόσωπος του
Υπουργείου Εξωτερικών. Ο πρόεδρος, τα μέλη και ο γραμματέας της Επιτροπής ορίζονται με
απόφαση του αρμόδιου για τον αθλητισμό Υπουργού. Η Επιτροπή λειτουργεί σύμφωνα με τους
γενικούς κανόνες που διέπουν τη λειτουργία των συλλογικών οργάνων. Ο πρόεδρος της Επιτροπής
μπορεί να καλεί στις συνεδριάσεις της για παροχή πληροφοριών υπηρεσιακούς παράγοντες ή άλλα
πρόσωπα που είναι σε θέση να συνεισφέρουν στα υπό συζήτηση θέματα. Στα μέλη της Επιτροπής
δεν επιτρέπεται η καταβολή αποζημίωσης ή άλλης αμοιβής.

Αρθρο: 43
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΔΙΑΙΤΗΤΕΣ
Τίτλος Αρθρου
Σύνδεσμοι διαιτητών ομαδικών αθλημάτων
Λήμματα
ΟΜΑΔΙΚΑ ΑΘΛΗΜΑΤΑ, ΣΥΝΔΕΣΜΟΙ ΔΙΑΙΤΗΤΩΝ
Σχόλια
Το παρόν άρθρο αντικαταστάθηκε με το άρθρο 66 Ν.3057/2002 (ΦΕΚ Α 239).
Κείμενο Αρθρου
1. Στην περιοχή ευθύνης κάθε αθλητικής ένωσης, κατ' άρθρο 11 παράγραφο 1 του παρόντος νόμου,
επιτρέπεται να συσταθεί ένας μόνο σύνδεσμος διαιτητών για κάθε κλάδο άθλησης. Μέλη των
συνδέσμων διαιτητών είναι αποκλειστικά και μόνο διαιτητές με δίπλωμα διαιτητή, μόνιμοι κάτοικοι
της περιοχής ευθύνης του συνδέσμου. Ο σύνδεσμος διαιτητών είναι σωματείο σύμφωνα με τις
διατάξεις των άρθρων 78 επόμενα του Αστικού Κώδικα.

2. Σε σύνδεσμο διαιτητών παρέχεται η ειδική αναγνώριση από τον Υπουργό Πολιτισμού ή άλλο από
αυτόν εξουσιοδοτημένο όργανο της Κεντρικής ή της Περιφερειακής Διοίκησης. Η απόφαση αυτή
εκδίδεται ύστερα από σύμφωνη γνώμη της οικείας αθλητικής ομοσπονδίας και βεβαίωση της οικείας
αθλητικής ένωσης περί διεξαγωγής τοπικών πρωταθλημάτων στην περιοχή της έδρας του
συνδέσμου, εφόσον ο σύνδεσμος διαιτητών:
α) Υποβάλει εγκεκριμένο από το αρμόδιο Πρωτοδικείο καταστατικό και πιστοποιητικό εγγραφής στο
βιβλίο σωματείων του οικείου Πρωτοδικείου.
β) Εχει επωνυμία διατυπωμένη στην ελληνική γλώσσα και η επωνυμία αυτή δεν περιλαμβάνει το
όνομα, την επωνυμία, το διακριτικό τίτλο ή το σήμα οποιασδήποτε εμπορικής επιχείρησης.
3. Η απόφαση της ειδικής αναγνώρισης ανακαλείται, αν διαπιστωθεί ότι ο Σύνδεσμος ή συστεγάζεται
με εμπορική επιχείρηση ή δεν επιδεικνύει τη δραστηριότητα που προβλέπεται από το καταστατικό
του ή υποκρύπτεται από τη λειτουργία του συνδέσμου η άσκηση εμπορικής δραστηριότητας.
4. Στη Γενική Γραμματεία Αθλητισμού τηρείται μητρώο ειδικά αναγνωρισμένων συνδέσμων
διαιτητών.
5. Οι σύνδεσμοι διαιτητών έχουν κυρίως ως έργο την υποβολή πινάκων διαιτητών εν ενεργεία ή μη
για τους αγώνες τοπικών πρωταθλημάτων, τη διενέργεια των προαγωγικών εξετάσεων των
διαιτητών των τοπικών κατηγοριών και την επιμόρφωση αυτών, με την εποπτεία της οικείας
ομοσπονδίας διαιτητών και με την επιφύλαξη της διάταξης της περιπτώσεως α' της παραγράφου 3
του άρθρου 43Α."

Αρθρο: 43Α
Ημ/νία: 10.10.2002
Περιγραφή όρου θησαυρού: ΔΙΑΙΤΗΤΕΣ
Τίτλος Αρθρου
Ομοσπονδίες Διαιτητών Ομαδικών Αθλημάτων
Λήμματα
ΟΜΑΔΙΚΑ ΑΘΛΗΜΑΤΑ, ΟΜΟΣΠΟΝΔΙΕΣ ΔΙΑΙΤΗΤΩΝ
Σχόλια
Το παρόν άρθρο προστέθηκε με το άρθρο 67 Ν.3057/2002 (ΦΕΚ Α 239).
Κείμενο Αρθρου
1. Για κάθε ομαδικό άθλημα μπορεί να συσταθεί μία μόνο ομοσπονδία διαιτητών, ύστερα από
απόφαση της Γ.Σ. πέντε (5) τουλάχιστον αναγνωρισμένων συνδέσμων διαιτητών. Η ομοσπονδία
αυτή αποτελεί το ανώτατο όργανο των διαιτητών και είναι σωματείο σύμφωνα με τις διατάξεις των
άρθρων 78 επόμενα του Αστικού Κώδικα.
2. Αν δεν πληρούνται οι προϋποθέσεις της προηγούμενης παραγράφου για την ίδρυση
Ομοσπονδίας διαιτητών, ως Ομοσπονδία για την εφαρμογή των διατάξεων του παρόντος κεφαλαίου
σε πανελλήνια εμβέλεια λογίζεται ο σύνδεσμος που είναι ο μοναδικός σύνδεσμος ή, εάν υπάρχουν
περισσότεροι σύνδεσμοι, είναι αυτός που έχει τα περισσότερα μέλη.
3. Οι Ομοσπονδίες διαιτητών αναγνωρίζονται με ειδική απόφαση του Υπουργού Πολιτισμού ή άλλου
εξουσιοδοτημένου οργάνου της Κεντρικής ή της Περιφερειακής Διοίκησης, ύστερα από γνώμη της
οικείας αθλητικής Ομοσπονδίας, και έχουν ως έργο κυρίως:
α) τη λειτουργία των σχολών διαιτητών και τον ορισμό καθηγητών διαιτησίας στις σχολές αυτές,
β) την υποβολή πινάκων των εν ενεργεία διαιτητών για τους αγώνες των εθνικών κατηγοριών ή των
μη εν ενεργεία διαιτητών στην οικεία αθλητική ομοσπονδία,
γ) την ονομασία καθηγητών διαιτησίας και
δ) τη διενέργεια προαγωγικών εξετάσεων των διαιτητών εθνικών κατηγοριών. Αν δεν υφίσταται
ομοσπονδία ή σύνδεσμος διαιτητών, οι αρμοδιότητές της ασκούνται από την οικεία αθλητική
Ομοσπονδία.
4. Οι Σύνδεσμοι και οι Ομοσπονδίες διαιτητών έχουν διοικητική, οικονομική και διαχειριστική
αυτοτέλεια.
5. Οι διατάξεις των παραγράφων 1, 2 και 3 του άρθρου 24, καθώς και του άρθρου 6 του παρόντος
νόμου εφαρμόζονται ανάλογα για τις ομοσπονδίες και τους συνδέσμους διαιτητών.
6. Αντιπρόσωποι των συνδέσμων διαιτητών που εκλέγουν τα μέλη του Δ.Σ. της Ομοσπονδίας
διαιτητών στα αθλήματα στα οποία διενεργούνται πρωταθλήματα με συμμετοχή αθλητικών
ανωνύμων εταιρειών μπορούν να είναι μόνο μη εν ενεργεία διαιτητές.
Ο εν ενεργεία διαιτητής που, κατά παράβαση της διάταξης του προηγούμενου εδαφίου, άσκησε το
εκλογικό δικαίωμα για την ανάδειξη αντιπροσώπων, δεν εντάσσεται στους πίνακες διαιτητών όλων
των κατηγοριών πρωταθλημάτων έως τη λήξη θητείας του Δ.Σ. που έχει εκλεγεί κατά παράβαση της
διάταξης αυτής ή διαγράφεται, εφόσον έχει συμπεριληφθεί στους πίνακες αυτούς."

Αρθρο: 44
Ημ/νία: 10.10.2002
Ημ/νία Ισχύος: 25.07.2001
Περιγραφή όρου θησαυρού: ΔΙΑΙΤΗΣΙΑ ΑΘΛΗΜΑΤΩΝ
Τίτλος Αρθρου
Οργανα διαιτησίας - Κωλύματα
Λήμματα
ΑΘΛΗΤΙΣΜΟΣ, ΔΙΑΙΤΗΣΙΑ ΑΘΛΗΜΑΤΩΝ, ΚΩΛΥΜΑΤΑ
Σχόλια
Σύμφωνα με το άρθρο 5 του ν. 2858/2000 (Α' 247/7.11.2000), μέχρι την έναρξη λειτουργίας του
Οργανισμού Μαζικού Αθλητισμού (Ν.Π.I.Δ.) που συστήθηκε με το άρθρο 39 του παρόντος νόμου,
και όχι πέρα από την 31η Δεκεμβρίου 2000, η Γενική Γραμματεία ΑΘλητισμού διαχειρίζεται τα πάσης
φύσεως έσοδα και την περιουσία του και τα διαθέτει με ανάλογη εφαρμογή του παρόντος άρθρου,
για την εκπλήρωση των σκοπών που ορίζονται στην παρ.1 του άρθρου 39 του παρόντος νόμου. - Η
εντός " " παρ. 16 προστέθηκε με την παρ. 1 του άρθρου 20 του Ν. 2947/2001 (Α΄ 228) και ισχύει,
σύμφωνα με την παρ. 3 του ιδίου άρθρου, από 25.7.2001.Το παρόν άρθρο τροποποιήθηκε με το
άρθρο 68 Ν.3057/2002 (ΦΕΚ Α 239).
Κείμενο Αρθρου
1. Κάθε αθλητική ομοσπονδία που καλλιεργεί ομαδικό άθλημα καταρτίζει κανονισμό διαιτησίας, ο
οποίος θεσπίζεται και ελέγχεται ως προς τη νομιμότητά του σύμφωνα με τις διατάξεις του άρθρου 27
του παρόντος νόμου. Ο κανονισμός αυτός οφείλει να κατοχυρώνει τις αρχές της διαφάνειας των
διαδικασιών και της ισονομίας μεταξύ των διαγωνιζόμενων και να διασφαλίζει το ανεπηρέαστο έργο
των οργάνων διαιτησίας και γενικά των διαιτητών.
2. Ειδικότερα ο κανονισμός διαιτησίας οφείλει να προβλέπει τουλάχιστον ότι:
α) Στην αθλητική ομοσπονδία λειτουργεί τριμελής ή πενταμελής Κεντρική Επιτροπή Διαιτησίας
(Κ.Ε.Δ.), της οποίας η θητεία είναι διετής ή τριετής. Συγκεντρώνει δε για το άθλημα όλες τις
αρμοδιότητες σχετικά με την επιλογή, την αξιολόγηση, τον ορισμό και τον πειθαρχικό έλεγχο των
διαιτητών, των παρατηρητών διαιτησίας και των λοιπών βοηθητικών οργάνων διαιτησίας των
εθνικών πρωταθλημάτων και κυπέλλων της Ελλάδας.
β) Η Κ.Ε.Δ. στελεχώνεται από μη εν ενεργεία διεθνείς διαιτητές υψηλού κύρους ή καθηγητές
διαιτησίας και εάν δεν υπάρχουν ή δεν επαρκούν, από μη εν ενεργεία διαιτητές της ανώτατης
κατηγορίας αγώνων. Ορίζονται από το Δ.Σ. της ομοσπονδίας με πλειοψηφία των τριών πέμπτων
(3/5) του συνόλου των μελών του και μπορούν να παυθούν μόνο με απόφαση των τεσσάρων
πέμπτων (4/5) των μελών του Δ.Σ. για ιδιαίτερα σπουδαίο λόγο. Ειδικά για το άθλημα του
ποδοσφαίρου τα μέλη της Κ.Ε.Δ. ορίζονται από το Δ.Σ. της ομοσπονδίας με απόλυτη πλειοψηφία
των μελών του και μπορούν να παυθούν μόνο από τη Γ.Σ. της ομοσπονδίας με απόφαση των τριών
πέμπτων (3/5) του συνόλου των μελών της για ιδιαίτερα σοβαρό λόγο.
γ) Η Κ.Ε.Δ. συνεργάζεται με την αθλητική ομοσπονδία και την ομοσπονδία διαιτητών για θέματα που
αφορούν την ανάπτυξη και τη βελτίωση της διαιτησίας του αθλήματος. Ειδικότερα συνεργάζεται με
την ομοσπονδία διαιτητών για την προεπιλογή και αξιολόγηση των διαιτητών και τη διοργάνωση των
περιφερειακών και κεντρικών σεμιναρίων.
δ) Προκειμένου για περιφερειακά πρωταθλήματα και ειδικά ως προς το ποδόσφαιρο για εθνικό
ερασιτεχνικό πρωτάθλημα μπορούν να συγκροτηθούν, με απόφαση του Δ.Σ. της αθλητικής
ομοσπονδίας, τριμελή όργανα διαιτησίας που συγκεντρώνουν όλες τις αρμοδιότητες σχετικά με τη
διαιτησία για το πρωτάθλημα της δικαιοδοσίας τους.
ε) Τα τοπικά όργανα διαιτησίας είναι μονομελή ή τριμελή, ορίζονται με απόφαση του Δ.Σ. της οικείας
ένωσης και συγκεντρώνουν όλες τις αρμοδιότητες σχετικά με τη διαιτησία των πρωταθλημάτων της
δικαιοδοσίας τους.
στ) Τα μέλη των περιφερειακών και τοπικών οργάνων διαιτησίας έχουν διετή θητεία, ασκούν τα
καθήκοντά τους σε συνεργασία με την Κ.Ε.Δ. και παύονται με απόφαση του Δ.Σ. της οικείας ένωσης
κατά τα προβλεπόμενα στην παράγραφο 2 περίπτωση β' του παρόντος άρθρου.
ζ) Οι αποφάσεις των οργάνων διαιτησίας είναι οριστικές, άμεσα εκτελεστές και δεν χρήζουν
επικύρωσης από άλλα όργανα ή επιτροπές της αθλητικής ομοσπονδίας ή της ένωσης.
η) Το έργο και τις εργασίες των οργάνων διαιτησίας υποβοηθεί και παρακολουθεί χωρίς δικαίωμα
ψήφου ένας μη εν ενεργεία διαιτητής που ορίζεται για μεν την Κ.Ε.Δ. και τα περιφερειακά όργανα
διαιτησίας με απόφαση του Δ.Σ. της ομοσπονδίας διαιτητών του αθλήματος, για δε τα τοπικά όργανα
διαιτησίας με απόφαση του Δ.Σ. του οικείου συνδέσμου διαιτητών.
θ) Το ύψος και ο τρόπος καταβολής της αποζημίωσης και των εξόδων κίνησης των διαιτητών, των
παρατηρητών και των βοηθητικών οργάνων της διαιτησίας καθορίζονται από το Δ.Σ. της οικείας
αθλητικής ομοσπονδίας, ύστερα από γνώμη της Κ.Ε.Δ. και της οικείας ομοσπονδίας διαιτητών πριν
από την έναρξη κάθε αγωνιστικής περιόδου.

ι) Μέσα σε προθεσμία ενός (1) έτους από την έναρξη ισχύος των διατάξεων του παρόντος άρθρου,
κάθε αθλητική Ομοσπονδία οφείλει να τροποποιήσει τον κανονισμό διαιτησίας της με σκοπό την
προσαρμογή του προς τις διατάξεις του παρόντος άρθρου. Η τροποποίηση γίνεται με απόφαση της
Γ.Σ. των μελών της και λαμβάνεται με απλή πλειοψηφία των παρόντων. Η ισχύς των κανονισμών
αυτών αρχίζει από την έγκρισή τους με απόφαση του Υπουργού Πολιτισμού κατά το άρθρο 27 του
παρόντος νόμου.
Εως την έναρξη της ισχύος των τροποποιημένων κανονισμών, εξακολουθούν να εφαρμόζονται οι
διατάξεις του άρθρου 44 του παρόντος νόμου και να λειτουργούν τα αντίστοιχα όργανα διαιτησίας,
με εξαίρεση το ποδόσφαιρο.
3. Τα ίδια κωλύματα ισχύουν και για τους παρατηρητές, τους επόπτες, τους χρονομέτρες, τους
σημειωτές και κάθε άλλο όργανο που ασκεί έργο διαιτησίας ή κρίσης σε ομαδικό άθλημα.
4. Οι διατάξεις της παραγράφου 1 του άρθρου 3 του παρόντος νόμου ισχύουν ανάλογα για όλα τα
αναφερόμενα στο παρόν άρθρο πρόσωπα.
5. Με απόφαση του Δ.Σ. της οικείας αθλητικής ομοσπονδίας θεσπίζεται κανονισμός λειτουργίας των
οργάνων διαιτησίας του αθλήματος."

Αρθρο: 45
Ημ/νία: 24.12.2003
Ημ/νία Ισχύος: 17.06.1999
Περιγραφή όρου θησαυρού: ΔΙΑΙΤΗΣΙΑ ΑΘΛΗΜΑΤΩΝ
Τίτλος Αρθρου
Διαιτησία ατομικών αθλημάτων
Λήμματα
ΑΘΛΗΤΙΣΜΟΣ, ΔΙΑΙΤΗΣΙΑ ΑΘΛΗΜΑΤΩΝ
Σχόλια
Το παρόν άρθρο τροποποιήθηκε με το άρθρο 69 του Ν.3057/2002 (ΦΕΚ Α 239).- Η παρ. 1 του
παρόντος τίθεται όπως αντικαταστάθηκε με την παρ. 19 του άρθρου 8 του ν. 3207/2003 (Α΄
302/24.12.2003).
Κείμενο Αρθρου
"1. Οι διατάξεις του άρθρου 43 του παρόντος εφαρμόζονται ανάλογα και για τους διαιτητές ατομικών
αθλημάτων, λαμβανομένων υπόψη των ιδιαίτερων συνθηκών που χαρακτηρίζουν την κάθε αθλητική
ομοσπονδία, ως προς την ιδιότητα των μελών των ομοσπονδιών και των οργάνων διαιτησίας."
2. Σε κάθε αθλητική ομοσπονδία ατομικού αθλήματος λειτουργεί Κεντρική Επιτροπή Διαιτησίας
(Κ.Ε.Δ.).
3. Οι διατάξεις του άρθρου 44 εφαρμόζονται ανάλογα και για τους διαιτητές, τους κριτές, τους
αφέτες, τους χρονομέτρες, τους σημειωτές και κάθε άλλο πρόσωπο που ασκεί έργο διαιτησίας ή
κρίσης σε ατομικό άθλημα."

Αρθρο: 46
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΔΙΑΙΤΗΤΕΣ
Τίτλος Αρθρου
Αξιολόγηση διαιτητών
Λήμματα
ΑΘΛΗΤΙΣΜΟΣ, ΔΙΑΙΤΗΣΙΑ ΑΘΛΗΜΑΤΩΝ, ΑΞΙΟΛΟΓΗΣΗ ΔΙΑΙΤΗΤΩΝ
Σχόλια
Το παρόν άρθρο τροποποιήθηκε με το άρθρο 70 Ν.3057/2002 (ΦΕΚ Α 239).
Κείμενο Αρθρου
1. Με κανονισμούς, που καταρτίζονται από τις οικείες αθλητικές ομοσπονδίες, ύστερα από γνώμη
της Ομοσπονδίας διαιτητών, ρυθμίζονται:
α) τα κριτήρια και η διαδικασία αξιολόγησης των διαιτητών και η ένταξή τους στους πίνακες όλων
των κατηγοριών πρωταθλημάτων,
β) τα κριτήρια επιλογής των παρατηρητών διαιτησίας για κάθε κατηγορία πρωταθλήματος,
γ) το πειθαρχικό δίκαιο που έχει σχέση με την εκ μέρους τους διεύθυνση αγώνων,
δ) οι περιορισμοί, τα ασυμβίβαστα και τα κωλύματα των διαιτητών και παρατηρητών, και

ε) κάθε άλλο συναφές θέμα,
Οι κανονισμοί της παραγράφου αυτής υπόκεινται σε έλεγχο νομιμότητας από τον αρμόδιο για τον
Αθλητισμό Υπουργό, κατ' ανάλογη εφαρμογή του άρθρου 27.
2. Για την αξιολόγηση των διαιτητών λαμβάνονται υποχρεωτικά υπόψη και τα ακόλουθα κριτήρια:
α) τίτλοι σπουδών και κατά προτίμηση πτυχίο Τ.Ε.Φ.Α.Α.,
β) γνώση ξένης γλώσσας, προκειμένου για διεθνείς διαιτητές,
γ) ηλικία,
δ) εμπειρία, που αποδεικνύεται από τη συμμετοχή σε αγώνες εθνικών πρωταθλημάτων,
ε) απόδοση σε αγώνες εθνικών πρωταθλημάτων, που αποδεικνύεται από βαθμολογία
παρατηρητών,
στ) φυσική κατάσταση και υγεία, που διαπιστώνονται από προβλεπόμενες αγωνιστικές δοκιμασίες,
εργομετρικές και ιατρικές εξετάσεις, και
ζ) διαγωγή και συνέπεια στην άσκηση των καθηκόντων.
3. Οι υποψήφιοι για αξιολόγηση και ένταξη στους οικείους πίνακες διαιτητές, καθώς και οι προς
επιλογή παρατηρητές, απαιτείται να έχουν υποβάλει:
α) δήλωση συμμετοχής,
β) αντίγραφο ποινικού μητρώου και υπεύθυνη δήλωση του Ν. 1599/1986, από όπου να προκύπτει
ότι δεν συντρέχει στο πρόσωπό τους κώλυμα από αυτά που προβλέπονται στην παράγραφο 1 του
άρθρου 3 του παρόντος νόμου, και ότι σε περίπτωση επιγενόμενης εμφάνισης ενός τέτοιου
κωλύματος, θα υπάρξει συμπληρωματική δήλωση,
γ) αποδεικτικό ότι υπέβαλαν κατά το τελευταίο έτος δήλωση περιουσιακής κατάστασης των ιδίων,
των συζύγων τους και των ανηλίκων ή προστατευόμενων τέκνων τους στον αρμόδιο Αντεισαγγελέα
του Αρείου Πάγου, κατά τις διατάξεις του Ν. 2429/1996 (ΦΕΚ 155 Α'), καθώς και στην Επιτροπή
Επαγγελματικού Αθλητισμού, εφόσον πρόκειται για πίνακες διαιτητών αγώνων επαγγελματικών
κατηγοριών, ή στο Ελεγκτικό Συμβούλιο στις λοιπές περιπτώσεις.
4. Οποιος υποψήφιος, κατά παράβαση των εδώ προβλεπομένων, συμπεριληφθεί σε πίνακες χωρίς
να έχει υποβάλει τα δικαιολογητικά των περιπτώσεων β' και γ' της παρούσας παραγράφου
διαγράφεται αυτοδικαίως από τους πίνακες. Σε περίπτωση που ο υποψήφιος υποβάλει ψευδή
δήλωση ή αποσιωπήσει επιγενόμενο κώλυμα της περίπτωσης β' της παρούσας παραγράφου,
διαγράφεται από τους πίνακες και δεν μπορεί εφεξής να συμμετέχει σε όργανα διαιτησίας ή να ασκεί
καθήκοντα παρατηρητή διαιτησίας.
5. Υποχρέωση για υποβολή του αποδεικτικού που προβλέπεται στην περίπτωση γ' της
παραγράφου 3 του παρόντος άρθρου έχουν, εντός προθεσμίας είκοσι ημερών από τον ορισμό τους,
και όσοι μετέχουν στα όργανα ή τις επιτροπές διαιτησίας. Σε περίπτωση που δεν υποβάλουν τις
ανωτέρω δηλώσεις ή υποβάλουν δηλώσεις με ψευδές περιεχόμενο ή αποσιωπήσουν επιγενόμενο
κώλυμα της παραγράφου 1 του άρθρου 3, εκπίπτουν αυτοδικαίως από το όργανο και
αντικαθίστανται άμεσα, σύμφωνα με τα οριζόμενα στον οικείο κανονισμό διαιτησίας."

Αρθρο: 47
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΔΙΑΙΤΗΤΕΣ
Τίτλος Αρθρου
Αμειβόμενη διαιτησία
Λήμματα
ΑΘΛΗΤΙΣΜΟΣ, ΔΙΑΙΤΗΣΙΑ ΑΘΛΗΜΑΤΩΝ, ΑΜΕΙΒΟΜΕΝΗ ΔΙΑΙΤΗΣΙΑ
Σχόλια
Το παρόν άρθρο τροποποιήθηκε με το άρθρο 71 Ν.3057/2002 (ΦΕΚ Α 239).
Κείμενο Αρθρου
"Με απόφαση του Δ.Σ. της οικείας αθλητικής ομοσπονδίας, ύστερα από γνώμη του οικείου
επαγγελματικού συνδέσμου και της οικείας ομοσπονδίας διαιτητών, εισάγεται σύστημα
επαγγελματικής διαιτησίας για τις ανάγκες των αγώνων εθνικών πρωταθλημάτων επαγγελματικού
χαρακτήρα."

Αρθρο: 48
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΔΙΑΙΤΗΤΕΣ

Τίτλος Αρθρου
Ειδικός κανονισμός για την αμειβόμενη διαιτησία
Λήμματα
ΕΠΑΓΓΕΛΜΑΤΙΚΗ ΔΙΑΙΤΗΣΙΑ, ΕΙΔΙΚΟΣ ΚΑΝΟΝΙΣΜΟΣ
Σχόλια
Το παρόν άρθρο τροποποιήθηκε με το άρθρο 72 Ν.3057/2002 (ΦΕΚ Α 239).
Κείμενο Αρθρου
"1. Με απόφαση του Δ.Σ. της οικείας αθλητικής ομοσπονδίας, ύστερα από γνώμη της οικείας
ομοσπονδίας διαιτητών και του οικείου επαγγελματικού συνδέσμου των αθλητικών ανωνύμων
εταιρειών, καταρτίζεται ειδικός κανονισμός ο οποίος ρυθμίζει τα κάθε είδους θέματα που αφορούν
την επαγγελματική διαιτησία.
2. Ο κανονισμός της προηγούμενης παραγράφου υπόκειται σε έλεγχο νομιμότητας από τον
Υπουργό Πολιτισμού, κατ' ανάλογο εφαρμογή του άρθρου 27 του παρόντος νόμου.
3. Ο κανονισμός του άρθρου αυτού καταρτίζεται μέσα σε ένα (1) τρίμηνο από την έκδοση της
αναφερόμενης στο άρθρο 47 απόφασης του Δ.Σ. της οικείας αθλητικής ομοσπονδίας και
εφαρμόζεται από την έναρξη της αμέσως επόμενης αγωνιστικής περιόδου των εθνικών
πρωταθλημάτων επαγγελματικού χαρακτήρα."

Αρθρο: 49
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΓΕΝΙΚΗ ΓΡΑΜΜΑΤΕΙΑ ΑΘΛΗΤΙΣΜΟΥ
Τίτλος Αρθρου
Ειδικά έσοδα Γενικής Γραμματείας Αθλητισμού
Λήμματα
ΑΘΛΗΤΙΣΜΟΣ, ΓΕΝΙΚΗ ΓΡΑΜΜΑΤΕΙΑ ΑΘΛΗΤΙΣΜΟΥ, ΔΙΑΧΕΙΡΙΣΗ ΠΟΡΩΝ
Σχόλια
Σύμφωνα με το άρ. 5 του ν. 2858/2000 (Α΄247/7.11.2000), μέχρι την έναρξη λειτουργίας του
Οργανισμού Μαζικού αθλητισμού, συσταθέντος με το άρ. 39 του παρόντος νόμου και όχι πέρα από
τις 31.12.2000, σχετικά με τη διαχείριση των εσόδων και της περιουσίας του ανωτέρω οργανισμού
από τη γενική γραμματεία αθλητισμού, εφαρμόζεται αναλογικά το παρόν άρθρο.
Κείμενο Αρθρου
ΚΕΦΑΛΑΙΟ Η'
ΔΙΑΧΕΙΡΙΣΗ ΠΟΡΩΝ ΓΙΑ ΑΘΛΗΤΙΚΟΥΣ ΣΚΟΠΟΥΣ
Τα ειδικά έσοδα της Γενικής Γραμματείας Αθλητισμού (Γ.Γ.Α.), που διατίθενται για την εκπλήρωση
αθλητικών σκοπών, προέρχονται από τα περιερχόμενα σε αυτή κεφάλαια του Οργανισμού
Προγνωστικών Αγώνων Ποδοσφαίρου (Ο.Π.Α.Π.) και του Οργανισμού Διεξαγωγής Ιπποδρομιών
Ελλάδας (Ο.Δ.Ι.Ε.), καθώς και από πόρους άλλων πηγών.

Αρθρο: 50
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΓΕΝΙΚΗ ΓΡΑΜΜΑΤΕΙΑ ΑΘΛΗΤΙΣΜΟΥ
Τίτλος Αρθρου
Επιχορηγήσεις
Λήμματα
ΑΘΛΗΤΙΣΜΟΣ, ΓΕΝΙΚΗ ΓΡΑΜΜΑΤΕΙΑ ΑΘΛΗΤΙΣΜΟΥ
Σχόλια
Τα εντός "..." εδαφ. στη παρ. 7 προστέθηκαν με τη παρ. 1 άρθρου 77 Ν.3057/2002 (ΦΕΚ Α' 239)με
ισχύ 10.10.2002.
Κείμενο Αρθρου
1. Η Γ.Γ.Α. επιχορηγεί τους εποπτευόμενους από αυτή αθλητικούς φορείς για την ανάπτυξη και την
ενίσχυση του αθλητισμού και ειδικότερα για την εκτέλεση προγραμμάτων ανάπτυξης των οικείων
αθλημάτων, για την αντιμετώπιση των λειτουργικών τους δαπανών και των δαπανών οργάνωσης ή
συμμετοχής σε αθλητικές δραστηριότητες, καθώς και για την εκτέλεση, βελτίωση ή συντήρηση
αθλητικών έργων ή εγκαταστάσεων, σύμφωνα με όσα ειδικότερα ορίζονται στις διατάξεις του

παρόντος.
Η κατανομή επιχορηγήσεων της παρούσας παραγράφου σε αθλητικά σωματεία και ενώσεις
διενεργείται κατά κλάδο άθλησης από την οικεία ομοσπονδία.
2. Η Γ.Γ.Α. μπορεί να επιχορηγεί περιφερειακές δημόσιες υπηρεσίες, οργανισμούς τοπικής
αυτοδιοίκησης Α' και Β' βαθμίδας και νομικά πρόσωπα που εποπτεύει για την αντιμετώπιση
δαπανών οργάνωσης ή συμμετοχής σε αθλητικές διοργανώσεις, καθώς και για την εκτέλεση
αθλητικών έργων ή για τη συντήρηση εγκαταστάσεων τηρουμένης της κείμενης νομοθεσίας. Η Γ.Γ.Α.
μπορεί επίσης να επιχορηγεί τους παραπάνω φορείς για αθλητικούς σκοπούς που αφορούν την
έρευνα και την επιμόρφωση, ύστερα από εισήγηση του Ε.Κ.Α.Ε.Τ. ή της Εθνικής Επιτροπής
Σχολικού Αθλητισμού και Ολυμπιακής Παιδείας του άρθρου 58 του παρόντος. Οι επιχορηγήσεις
αυτές βαρύνουν τα ειδικά έσοδα της Γ.Γ.Α..
3. Εκτακτες επιχορηγήσεις προς οποιονδήποτε αθλητικό φορέα από τη Γ.Γ.Α. επιτρέπονται μόνο για
συγκεκριμένους σκοπούς, ύστερα από γνωμοδότηση του Ε.Σ.Α.Σ.. Τα αθλητικά σωματεία
υποχρεούνται να υποβάλλουν απολογισμό στη Γ.Γ.Α. μόνο για τις έκτακτες επιχορηγήσεις που
λαμβάνουν από αυτή.
4. Επιχορήγηση σε αθλητικούς φορείς μη ειδικώς αναγνωρισμένους επιτρέπεται με απόφαση του
αρμόδιου για τον αθλητισμό Υπουργού, ύστερα από γνωμοδότηση του Ε.Σ.Α.Σ..
5. Δεν επιτρέπεται σε οποιονδήποτε φορέα να διαθέτει την επιχορήγηση της Γ.Γ.Α. χωρίς έγκρισή
της για σκοπό διαφορετικό από εκείνο για τον οποίο δόθηκε η επιχορήγηση. Μέλος της διοίκησης ή
ειδικός συνεργάτης ή υπάλληλος επιχορηγούμενου φορέα ή οποιοσδήποτε άλλος διαχειρίζεται
χρηματικά ποσά από την επιχορήγηση της Γ.Γ.Α. και από πρόθεση τα διαθέτει για σκοπό διάφορο
από τον καθορισμένο, τιμωρείται με φυλάκιση μέχρι δύο (2) ετών. Εάν πέτυχε ή επεδίωξε υπέρ
εαυτού ή τρίτου, φυσικού ή νομικού προσώπου, όφελος που υπερβαίνει το ποσό των πέντε
εκατομμυρίων (5.000.000) δραχμών, τιμωρείται με ποινή φυλάκισης τουλάχιστον δύο (2) ετών. Αν η
διάπραξη του εγκλήματος εξακολούθησε για μακρύ χρονικό διάστημα ή το ποσό του οφέλους είναι
πάνω από είκοσι εκατομμύρια (20.000.000) δραχμές, ο υπαίτιος τιμωρείται με ποινή κάθειρξης. Το
χρηματικό ποσό που δεν διατέθηκε για τον καθορισμένο σκοπό καταλογίζεται σε βάρος των
προσώπων που αποφάσισαν και πραγματοποίησαν τη διάθεση αυτή και εισπραττόμενο αποδίδεται
στο Ε.Κ.Α.Ε.Τ., σύμφωνα με τις διατάξεις του Κώδικα Εισπράξεως Δημοσίων Εσόδων (Κ.Ε.Δ.Ε.). Ο
καταλογισμός γίνεται από το Διευθυντή Οικονομικού της Γ.Γ.Α., ο οποίος έχει τις αρμοδιότητες
επιθεωρητή δημοσίων υπολόγων του Υπουργείου Οικονομικών. Κατά της καταλογιστικής απόφασης
επιτρέπεται προσφυγή στο Ελεγκτικό Συνέδριο.
6. Δεν επιτρέπεται επιχορήγηση:
α) αθλητικού σωματείου που δεν απασχολεί προπονητή κατά τις διατάξεις του παρόντος νόμου,
β) αθλητικής ομοσπονδίας που προσέλαβε ειδικό συνεργάτη κατά παράβαση των διατάξεων του
παρόντος.
7. Με την επιφύλαξη της παρ. 7 του άρθρου 51, κάθε επιχορηγούμενος από τη Γενική Γραμματεία
Αθλητισμού φορέας υποβάλλει απολογισμό σε αυτήν για τα ποσά της επιχορήγησης που του
καταβάλλεται.
"Τακτική ή έκτακτη επιχορήγηση δεν χορηγείται από τη Γ.Γ.Α. εάν δεν έχει υποβληθεί απολογισμός
για προηγούμενες αντίστοιχες επιχορηγήσεις, κατ' ανάλογη εφαρμογή των διατάξεων του άρθρου 51
του παρόντος.
Σε κάθε περίπτωση, η κατ' έτος έκτακτη επιχορήγηση προς οποιονδήποτε αθλητικό φορέα δεν
επιτρέπεται να υπερβαίνει την αναλογούσα σ' αυτόν ετήσια τακτική επιχορήγηση.
Κατ' εξαίρεση, με απόφαση του Υπουργού Πολιτισμού η έκτακτη επιχορήγηση μπορεί να υπερβεί το
ανώτατο όριο, σε περιπτώσεις αθλητικών έργων όπως και σε περιπτώσεις επείγουσας ανάγκης που
οφείλονται σε αυταπόδεικτα απρόβλεπτες καταστάσεις εν όψει διοργάνωσης αγώνων με παγκόσμια,
πανευρωπαϊκή ή γενικά μεγάλη σημασία."

Αρθρο: 51
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΑ ΣΩΜΑΤΕΙΑ
Τίτλος Αρθρου
Οικονομικό έτος - Προϋπολογισμός - Ισολογισμός - Απολογισμός αθλητικών φορέων
Λήμματα
ΑΘΛΗΤΙΣΜΟΣ, ΑΘΛΗΤΙΚΑ ΣΩΜΑΤΕΙΑ, ΑΘΛΗΤΙΚΕΣ ΕΝΩΣΕΙΣ, ΠΡΟΫΠΟΛΟΓΙΣΜΟΣ
Σχόλια
Η παρ. 8 τροποποιήθηκε με τη παρ. 2 άρθρου 77 Ν. 3057/2002 (ΦΕΚ Α 239)με ισχύ 10.10.2002.
Κείμενο Αρθρου

1. Τα αθλητικά σωματεία, οι αθλητικές ενώσεις του άρθρου 10 και οι ομοσπονδίες του παρόντος
νόμου υποχρεούνται να συντάσσουν κάθε οικονομικό έτος προϋπολογισμό, απολογισμό και
ισολογισμό της όλης διαχείρισής τους. Με κοινές αποφάσεις του Υπουργού Οικονομικών και του
αρμόδιου για τον αθλητισμό Υπουργού καθορίζονται ο τύπος και τα στοιχεία, καθώς και τα
δικαιολογητικά που συνοδεύουν τον προϋπολογισμό, τον απολογισμό και τον ισολογισμό. Το
οικονομικό έτος αρχίζει την 1η Ιανουαρίου και λήγει την 31η Δεκεμβρίου.
2. Οι προϋπολογισμοί των σωματείων καταρτίζονται έως την 30ή Σεπτεμβρίου.
3. Οι προϋπολογισμοί των αθλητικών ενώσεων υποβάλλονται για έγκριση σης οικείες ομοσπονδίες
έως την 30ή Σεπτεμβρίου και των ομοσπονδιών στη Γ.Γ.Α. έως την 31η Οκτωβρίου κάθε έτους.
4. Οι προϋπολογισμοί των αθλητικών ενώσεων καταρτίζονται έως την 30η Σεπτεμβρίου και των
ομοσπονδιών έως την 31η Οκτωβρίου κάθε έτους. Η έγκριση των προϋπολογισμών περιλαμβάνει
και το δικαίωμα της
μεταρρύθμισης, εφόσον η αθλητική ένωση ή η ομοσπονδία δεν συμφωνεί με τις υποδείξεις ή τις
παρατηρήσεις των αρμόδιων για έγκριση των προϋπολογισμών οργάνων. Ειδικότερα οι
προϋπολογισμοί των ομοσπονδιών συνοδεύονται από οικονομικό προγραμματισμό για κάθε άθλημα
ή κλάδο άθλησης, στο πλαίσιο του εθνικού αθλητικού σχεδιασμού και από έκθεση στην οποία
αναφέρονται παρατηρήσεις και συμπεράσματα, σχετικά με την πορεία των αθλημάτων τους κατά την
προηγούμενη περίοδο και την προοπτική ανάπτυξής τους το επόμενο έτος. Ο οικονομικός αυτός
προγραμματισμός και η έκθεση αξιολογούνται από τους αρμόδιους υπηρεσιακούς παράγοντες της
Γ.Γ.Α., στο πλαίσιο του εθνικού αθλητικού σχεδιασμού, για τη διαμόρφωση του οριστικού
περιεχομένου του οικονομικού προγραμματισμού των αθλημάτων.
5. Η Γ.Γ.Α. ανακοινώνει ως το τέλος Ιανουαρίου κάθε έτους το ύψος των επιχορηγήσεων των
ομοσπονδιών, οι οποίες κατόπιν προβαίνουν σε κατανομή στα σωματεία και στις ενώσεις της
αρμοδιότητάς τους.
6. Τροποποίηση προϋπολογισμού αθλητικής ένωσης και ομοσπονδίας κατά τη διάρκεια του έτους
επιτρέπεται, ύστερα από απόφαση του διοικητικού τους συμβουλίου και έγκριση του αρμόδιου
οργάνου. Δαπάνες που
πραγματοποιούνται πέρα από τις εγκεκριμένες πιστώσεις του
προϋπολογισμού καταλογίζονται εις ολόκληρον σε βάρος των υπεύθυνων οργάνων που ενέκριναν
την πραγματοποίησή τους. Ο καταλογισμός γίνεται υπέρ του Ε.Κ.Α.Ε.Τ. από το Διευθυντή
Οικονομικού της Γ.Γ.Α., που έχει τις αρμοδιότητες επιθεωρητή δημοσίων υπολόγων του Υπουργείου
Οικονομικών. Η είσπραξη και η απόδοση των καταλογιζόμενων ποσών γίνεται σύμφωνα με τις
διατάξεις του Κ.Ε.Δ.Ε..
7. Τα αθλητικά σωματεία υποχρεούνται να συντάσσουν κάθε έτος και ειδικό απολογισμό της
διαχείρισης των κρατικών επιχορηγήσεων. Με απόφαση του αρμόδιου για τον αθλητισμό Υπουργού
καθορίζονται ο τύπος, τα στοιχεία και τα δικαιολογητικά που συνοδεύουν τον ειδικό αυτό
απολογισμό, καθώς και ο χρόνος κατάρτισης και υποβολής του. Ο απολογισμός αυτός εντάσσεται
σε ειδικό κεφάλαιο του απολογισμού της παρ. 1 του παρόντος. Ο ειδικός απολογισμός υποβάλλεται
για έλεγχο στην αρμόδια υπηρεσία της Νομαρχιακής Αυτοδιοίκησης, που οφείλει να τον διενεργήσει
μέσα σε προθεσμία δύο (2) μηνών. Με τον ειδικό αυτό απολογισμό συνυποβάλλονται ο
απολογισμός και ο ισολογισμός της παρ. 1 του παρόντος. Αν από τη διενέργεια του σχετικού
ελέγχου διαπιστώνονται παραβάσεις, η αρμόδια υπηρεσία της Νομαρχιακής Αυτοδιοίκησης
προβαίνει στις ενδεικνυόμενες ενέργειες για την αναζήτηση και τον καταλογισμό τυχόν ευθυνών και
εισηγείται αρμοδίως την περικοπή ή τη διακοπή της κρατικής επιχορήγησης ή τη διενέργεια
λογιστικού και διαχειριστικού ελέγχου από τη Διεύθυνση Οικονομικού της Γενικής Γραμματείας
Αθλητισμού. Σωματεία που λαμβάνουν συνολική ετήσια επιχορήγηση, τακτική και έκτακτη, μικρότερη
του ενός εκατομμυρίου (1.000.000) δραχμών μπορούν, αντί απολογισμού, να υποβάλλουν δια των
νομίμων εκπροσώπων τους υπεύθυνη δήλωση του ν.
1599/1986 ότι το ποσό της επιχορήγησης διατέθηκε για αθλητικούς σκοπούς για τους οποίους
επιχορηγήθηκε.
"8. Ο κατά την παράγραφο 1 του παρόντος απολογισμός και ο ισολογισμός των αθλητικών ενώσεων
καταρτίζονται και υποβάλλονται για έλεγχο στις οικείες ομοσπονδίες και των ομοσπονδιών στην
αρμόδια υπηρεσία της Γ.Γ.Α. ως το τέλος Μαρτίου κάθε έτους. Ειδικότερα οι ισολογισμοί των
ομοσπονδιών δημοσιεύονται πριν από την υποβολή τους στη Γ.Γ.Α. σε μία ημερήσια αθλητική
εφημερίδα. Η παράλειψη των υποχρεώσεων της παρούσας παραγράφου συνεπάγεται την αναστολή
καταβολής των επιχορηγήσεων για όσο χρόνο διαρκεί η παράλειψη αυτή."

Αρθρο: 52
Ημ/νία: 08.10.2008
Ημ/νία Ισχύος: 17.06.1999
Περιγραφή όρου θησαυρού: ΓΕΝΙΚΗ ΓΡΑΜΜΑΤΕΙΑ ΑΘΛΗΤΙΣΜΟΥ

Τίτλος Αρθρου
Οικονομική εποπτεία
Λήμματα
ΑΘΛΗΤΙΣΜΟΣ, ΟΙΚΟΝΟΜΙΚΗ ΕΠΟΠΤΕΙΑ
Σχόλια
- Τα δύο πρώτα εδάφια της παρ. 1 τίθενται όπως αντικαταστάθηκαν με την παρ. 15 του άρθρου 18
του ν. 3708/2008 (Α΄ 210/8.10.2008).
Κείμενο Αρθρου
«1. Με κοινή απόφαση των Υπουργών Οικονομίας και Οικονομικών και Πολιτισμού συγκροτείται και
λειτουργεί στη ΓΓΑ Ελεγκτικό Συμβούλιο αποτελούμενο από είκοσι δύο (22) μέλη με διετή θητεία.
Στη σύνθεση του οργάνου μετέχουν μέχρι δεκαέξι (16) μόνιμοι υπάλληλοι της ΓΓΑ, συμπληρουμένης
της συνθέσεως από μόνιμους υπαλλήλους του Υπουργείου Οικονομίας και Οικονομικών.» Όλα τα
ανωτέρω μέλη του Συμβουλίου είναι κατηγορίας ΠΕ ή ΤΕ, με ειδικές γνώσεις, ιδίως οικονομικής,
νομικής, τεχνικής και αθλητικής κατεύθυνσης. Τα μέλη του Ελεγκτικού Συμβουλίου δεν επιτρέπεται
να είναι μέλη αθλητικών φορέων, σωματείων, ενώσεων, ομοσπονδιών κ.λπ..»
2. Εργο του Ελεγκτικού Συμβουλίου είναι κυρίως:
α) η διενέργεια λογιστικού και διαχειριστικού ελέγχου, καθώς και ελέγχου κάθε άλλου στοιχείου που
αποτελεί αντικείμενο του νόμου αυτού ή των καταστατικών των αθλητικών σωματείων, των ενώσεων
και των ομοσπονδιών, καθώς και των άλλων επιχορηγούμενων φορέων,
β) η διαπίστωση της τήρησης από τα σωματεία, τις ενώσεις και τις ομοσπονδίες των διατάξεων των
νόμων, των διαταγμάτων, των υπουργικών αποφάσεων, των κανονισμών που αφορούν
διαχειριστικούς και λογιστικούς κανόνες, οι οποίοι επιβάλλονται από το νόμο αυτόν και από άλλες
διατάξεις,
γ) η γνωμοδότηση για περικοπή της επιχορήγησης, εφόσον διαπιστώνονται σοβαρές παραβάσεις,
δ) παραλείπεται ως μη ισχύουσα.
"3. Ολοι οι αθλητικοί φορείς του παρόντος νόμου υποχρεούνται να παρέχουν κάθε διευκόλυνση για
έλεγχο των λογιστικών βιβλίων, των παραστατικών εγγράφων και κάθε άλλου στοιχείου, το οποίο θα
ζητηθεί από το Ελεγκτικό Συμβούλιο. Σε περίπτωση άρνησης ή παρακώλυσης της διενέργειας
ελέγχου, η οποία διαπιστώνεται με έκθεση του Ελεγκτικού Συμβουλίου, ο Υπουργός Πολιτισμού με
απόφασή του, που εκδίδεται με μέριμνα της Διεύθυνσης Οικονομικού της Γενικής Γραμματείας
Αθλητισμού, αναστέλλει την καταβολή οποιασδήποτε επιχορήγησης προς τον συγκεκριμένο
αθλητικό φορέα για ορισμένο χρονικό διάστημα, που δεν μπορεί να είναι μικρότερο των δύο (2)
μηνών. Σε περίπτωση υποτροπής, το παραπάνω χρονικό διάστημα δεν μπορεί να είναι μικρότερο
των έξι (6) μηνών. Για την Ελληνική Ποδοσφαιρική Ομοσπονδία, το έργο του Ελεγκτικού
Συμβουλίου, σύμφωνα με την παράγραφο 2 του παρόντος άρθρου, αφορά μόνον στα ποσά των
επιχορηγήσεων που εδόθησαν σε αυτήν από δημόσιους φορείς.
Ο λογιστικός και διαχειριστικός έλεγχος για τους ίδιους πόρους της Ε.Π.Ο. διενεργείται από
αναγνωρισμένο ελεγκτικό οίκο ή σώμα της ημεδαπής ή της αλλοδαπής που επιλέγεται με απόφαση
του Δ.Σ. της Ε.Π.Ο ή άλλου, σύμφωνα με το καταστατικό της, οργάνου.
4. Ο έλεγχος διενεργείται τακτικά, μία φορά το χρόνο και έκτακτα, οποτεδήποτε, με εντολή του
Υπουργού Πολιτισμού".
5. Για τον έλεγχο που διενεργήθηκε, συντάσσεται ειδική έκθεση, της οποίας αντίγραφο υποβάλλεται
στον αρμόδιο για τον αθλητισμό Υπουργό και κοινοποιείται κατά περίπτωση στον οικείο αθλητικό
φορέα. Το Ελεγκτικό Συμβούλιο, σε περιπτώσεις διαπίστωσης παραβάσεων για τις οποίες
συντρέχουν λόγοι καταλογισμού, οφείλει να κοινοποιεί τις σχετικές εκθέσεις του και στο Διευθυντή
Οικονομικού της Γ.Γ.Α.. (Ειδικά για τα Τ.Α.Α., εφόσον το Ελεγκτικό Συμβούλιο διαπιστώσει
παράβαση των διατάξεων των κεφαλαίων Α' και Γ' του τμήματος Β' του παρόντος νόμου, αποστέλλει
αντίγραφο της έκθεσης στο οικείο δικαιοδοτικό όργανο για την επιβολή των προβλεπόμενων
κυρώσεων).
"6. Το Ελεγκτικό Συμβούλιο, αν διαπιστωθεί παράβαση, έχει υποχρέωση να περιλάβει στην έκθεσή
του τις κατά την κρίση του ενδεικνυόμενες ενέργειες για τις τυχόν διοικητικές, διαχειριστικές και
ποινικές ευθύνες του ελεγχόμενου φορέα ή των μελών των οργάνων διοίκησής του. Ο Υπουργός
Πολιτισμού έχει την υποχρέωση, μέσα σε ένα μήνα, να διαβιβάσει την έκθεση του Ελεγκτικού
Συμβουλίου στον αρμόδιο εισαγγελέα, εφόσον πιθανολογούνται ποινικές παραβάσεις."
"7. Με απόφαση του αρμόδιου για τον αθλητισμό Υπουργού που δημοσιεύεται στην Εφημερίδα της
Κυβερνήσεως καταρτίζεται ο εσωτερικός κανονισμός του Ελεγκτικού Συμβουλίου και καθορίζονται οι
λεπτομέρειες σχετικά με τον τρόπο διενέργειας των ελέγχων.
8. Η Γ.Γ.Α. με απόφαση του Γενικού Γραμματέα Αθλητισμού μετά από αίτημα του προέδρου του
Ελεγκτικού Συμβουλίου, διαθέτει το ανάλογο προσωπικό για την υποστήριξη του έργου του
Ελεγκτικού Συμβουλίου και της διενέργειας των ελέγχων. Επίσης διαθέτει χώρο για τη στέγαση του
Ελεγκτικού Συμβουλίου, καθώς και κάθε αναλώσιμο ή πάγιο στοιχείο που είναι αναγκαίο για τη
λειτουργία του. Η αποζημίωση του προέδρου, των μελών και του γραμματέα καθορίζεται με κοινή
απόφαση του αρμόδιου για τον αθλητισμό Υπουργού και του Υπουργού Οικονομικών. Ο

γραμματέας εργασιών του Ελεγκτικού Συμβουλίου ορίζεται από τη Γ.Γ.Α. και είναι μόνιμος
υπάλληλος. Οι δαπάνες λειτουργίας του Ελεγκτικού Συμβουλίου βαρύνουν τη Γ.Γ.Α. κατ' εφαρμογή
των διατάξεων των άρθρων 49 και 53 παρ. 5 τελευταίο εδάφιο του παρόντος νόμου."
"9. Σε δίκες κατά μελών του Ελεγκτικού Συμβουλίου που διώκονται γιατί ενήργησαν στο πλαίσιο των
καθηκόντων και αρμοδιοτήτων τους, μπορεί, μετά από προηγούμενη έγκριση του Υπουργού
Πολιτισμού, να παρίσταται για την υπεράσπισή τους ενώπιον των ποινικών δικαστηρίων
εκπρόσωπος του Γραφείου Νομικού Συμβούλου στο Υπουργείο Πολιτισμού ή του Νομικού
Συμβουλίου του Κράτους."

Αρθρο: 53
Ημ/νία: 24.12.2003
Ημ/νία Ισχύος: 17.06.1999
Περιγραφή όρου θησαυρού: ΔΙΟΙΚΗΣΗ ΑΘΛΗΤΙΣΜΟΥ
Τίτλος Αρθρου
Ειδικές επιτροπές
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΚΔΗΛΩΣΕΙΣ, ΕΠΙΤΡΟΠΕΣ ΑΓΩΝΩΝ
Σχόλια
Η παρ. 1 τροποποιήθηκε με τη παρ. 8 του άρθρου 77 του Ν. 3057/2002 (Α΄ 239)με ισχύ
10.10.2002.- Οι εντός " " λέξεις του πρώτου εδαφίου της παρ. 1 και το εντός " " εδάφιο στο τέλος της
ιδίας παρ. του παρόντος, προστέθηκαν με τις περ. ια και ιβ αντιστοίχως της παρ. 15 του άρθρου 8
του ν. 3207/2003 (Α΄ 302/24.12.2003).
Κείμενο Αρθρου
1. Με αποφάσεις του Υπουργού Πολιτισμού, που δημοσιεύονται στην Εφημερίδα της Κυβερνήσεως,
συγκροτούνται οργανωτικές - εκτελεστικές επιτροπές, στις οποίες ανατίθεται "η διεκδίκηση" η
προετοιμασία, η οργάνωση και η διεξαγωγή αγώνων "συνεδρίων, συνόδων και Ολυμπιακών
γεγονότων".
στη χώρα που έχουν παγκόσμια ή πανευρωπαϊκή ή γενικά μεγάλη σημασία. Οι επιτροπές αυτές
αμέσως μετά τη συγκρότησή τους, καταθέτουν προϋπολογισμό, ο οποίος ελέγχεται από την αρμόδια
Διεύθυνση της Γενικής Γραμματείας Αθλητισμού. Η Γ.Γ.Α. μπορεί εν όλω ή εν μέρει να τον
τροποποιήσει. Τα μέλη των επιτροπών αυτών μπορεί να αντικαθίστανται ελεύθερα χωρίς δικαίωμα
αποζημίωσης. Οι κανόνες λειτουργίας των επιτροπών αυτών, τα ειδικότερα καθήκοντα και κάθε
συναφές θέμα καθορίζονται με την απόφαση συγκρότησής τους."
"Αποφάσεις που έχουν εκδοθεί σε εκτέλεση της παρούσας παραγράφου και αφορούν συνέδρια,
συνόδους ή Ολυμπιακά γεγονότα ισχύουν από τη δημοσίευση τους στην Εφημερίδα της
Κυβερνήσεως."
2. Οι επιτροπές της προηγούμενης παραγράφου αποτελούν νομικά πρόσωπα ιδιωτικού δικαίου, δεν
υπάγονται στο δημόσιο τομέα και λειτουργούν κατά τις διατάξεις του ιδιωτικού δικαίου. Οι επιτροπές
αυτές, με απόφασή τους, προσδιορίζουν τα ειδικότερα καθήκοντα που ανατίθενται για άσκηση στον
πρόεδρο και στα μέλη τους.
3. Με απόφαση του αρμόδιου για τον αθλητισμό Υπουργού μεταβιβάζονται οι απαραίτητοι πόροι,
από τα περιερχόμενα στη Γ.Γ.Α. κεφάλαια του Ο.Π.Α.Π., στις ανωτέρω επιτροπές, για την
αντιμετώπιση πάσης φύσεως δαπανών που προβλέπονται στον προϋπολογισμό τον οποίο
καταρτίζουν. Οι επιτροπές επιτρέπεται να προσλαμβάνουν το αναγκαίο προσωπικό με σύμβαση
εργασίας ορισμένου χρόνου, σύμφωνα με τους όρους και τις διαδικασίες που οι ίδιες καθορίζουν. Η
σύμβαση εργασίας του προσωπικού δεν μπορεί να υπερβεί τους έξι (6) μήνες και επιτρέπεται να
καταγγέλλεται ελεύθερα από τις επιτροπές οποτεδήποτε, χωρίς την καταβολή αποζημίωσης.
4. Η διάλυση των ανωτέρω επιτροπών γίνεται με απόφαση του αρμόδιου για τον αθλητισμό
Υπουργού. Από τη δημοσίευση της παραπάνω απόφασης στην Εφημερίδα της Κυβερνήσεως οι
επιτροπές αυτές υφίστανται μόνο για τις ανάγκες της εκκαθάρισης, η διάρκεια της οποίας δεν μπορεί
να υπερβεί τους έξι (6) μήνες. Με κοινές αποφάσεις του αρμόδιου για τον αθλητισμό Υπουργού και
του Υπουργού Οικονομικών, διατίθεται η περιουσία της επιτροπής για τις ανάγκες του Δημοσίου. Το
απασχολούμενο προσωπικό απολύεται αυτοδικαίως, χωρίς δικαίωμα αποζημίωσης. Με απόφαση
του αρμόδιου για τον αθλητισμό Υπουργού. που εκδίδεται ύστερα από πρόταση της επιτροπής,
καθορίζεται ο αριθμός του προσωπικού ο οποίος είναι αναγκαίος για την εκκαθάριση. Με την
περάτωση της εκκαθάρισης το προσωπικό αυτό απολύεται χωρίς δικαίωμα αποζημίωσης. Οι
δαπάνες των επιτροπών ελέγχονται από ορκωτό λογιστή, το πόρισμα του οποίου υποχρεωτικά
κοινοποιείται στην Επιτροπή Μορφωτικών Υποθέσεων της Βουλής.
5. Στη Γ.Γ.Α. μπορούν να συνιστώνται, με απόφαση του αρμόδιου για τον αθλητισμό Υπουργού,
επιτροπές που έχουν ως έργο:

α) την άσκηση νομοπαρασκευαστικών και νομοτεχνικών καθηκόντων για θέματα αθλητισμού,
β) την αντιμετώπιση οργανωτικών θεμάτων της Γ.Γ.Α.,
γ) την αντιμετώπιση οποιουδήποτε θέματος άπτεται των σκοπών και αρμοδιοτήτων της Γ.Γ.Α.,
δ) την εκπόνηση προγραμμάτων διάδοσης και προαγωγής της αθλητικής και ολυμπιακής παιδείας
και εκπαίδευσης.
Στα μέλη των παραπάνω επιτροπών καταβάλλεται αποζημίωση, που καθορίζεται με την ίδια
απόφαση, κατά παρέκκλιση κάθε γενικής ή ειδικής διάταξης και βαρύνει τα έσοδα της παρ. 1 του
άρθρου 49 του παρόντος νόμου.

Αρθρο: 54
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΕΚΔΗΛΩΣΕΙΣ
Τίτλος Αρθρου
Εισιτήρια - Προσκλήσεις
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΚΔΗΛΩΣΕΙΣ, ΑΓΩΝΕΣ
Κείμενο Αρθρου
1. Οι τιμές των εισιτηρίων των κάθε είδους αγώνων και αθλητικών εκδηλώσεων καθορίζονται με
απόφαση του Δ.Σ. του γηπεδούχου σωματείου, προκειμένου περί φιλικών αγώνων ή των οικείων
αθλητικών ενώσεων ή επαγγελματικών συνδέσμων ή αθλητικών ομοσπονδιών προκειμένου περί
αγώνων πρωταθλημάτων ή κυπέλλου αρμοδιότητάς τους.
2. Επιτρέπεται σε αθλητικές ομοσπονδίες, επαγγελματικούς συνδέσμους και αθλητικές ενώσεις να
εκδίδουν μέχρι πεντακόσια (500) δελτία ελεύθερης εισόδου στους αγωνιστικούς χώρους κατά τη
διεξαγωγή των αγώνων του αθλήματος που καλλιεργούν. Επίσης, για κάθε αγώνα αρμοδιότητάς
τους οι ανωτέρω αθλητικοί φορείς επιτρέπεται να εκδίδουν μέχρι διακόσιες (200) αριθμημένες
προσκλήσεις, με τις οποίες παρέχεται σε πρόσωπα δικαίωμα εισόδου στους αγωνιστικούς χώρους
για την παρακολούθηση των αγώνων δωρεάν. Αύξηση του παραπάνω αριθμού επιτρέπεται μόνο σε
ειδικές περιπτώσεις, ύστερα από απόφαση του Γενικού Γραμματέα Αθλητισμού.
3. Με απόφαση του Γενικού Γραμματέα Αθλητισμού καθορίζονται τα πρόσωπα που, λόγω της
προσφοράς τους ή της σχέσης τους με τον αθλητισμό, και ιδιαίτερα παλαίμαχοι διεθνείς αθλητές
δικαιούνται δελτίο ελευθέρας εισόδου στους αγωνιστικούς χώρους κατά τη διεξαγωγή αγώνων. Στα
πιο πάνω πρόσωπο συμπεριλαμβάνονται και οι αθλητικοί συντάκτες - μέλη του Πανελλήνιου
Συνδέσμου Αθλητικού Τύπου (Π.Σ.Α.Τ.). Η είσοδος
επιτρέπεται, ύστερα από επίδειξη του ατομικού δελτίου, το οποίο εκδίδεται από το Γενικό Γραμματέα
Αθλητισμού. Με την ανωτέρω απόφαση του Γενικού Γραμματέα Αθλητισμού καθορίζονται και οι
κυρώσεις από τη μη συμμόρφωση παντός υπευθύνου με τις διατάξεις της παραγράφου αυτής.
4. Αθλητής ή μέλος σωματείου, Τ.Α.Α. ή Α.Α.Ε. ή οποιοσδήποτε άλλος ο οποίος διαθέτει άμεσα ή
έμμεσα υπερτιμημένα εισιτήρια αγώνων τιμωρείται και για παράβαση των αρχών του φιλάθλου
πνεύματος σύμφωνα με τις διατάξεις του άρθρου 130 του παρόντος νόμου.

Αρθρο: 55
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΟΜΟΣΠΟΝΔΙΕΣ
Τίτλος Αρθρου
Κανονισμός προμηθειών
Λήμματα
ΑΘΛΗΤΙΣΜΟΣ, ΓΕΝΙΚΗ ΓΡΑΜΜΑΤΕΙΑ ΑΘΛΗΤΙΣΜΟΥ (Γ.Γ.Α), ΠΡΟΜΗΘΕΙΕΣ
Σχόλια
Το παρόν άρθρο αντικαταστάθηκε με τη παρ. 9 άρθρου 77 Ν. 3057/2002 (ΦΕΚ Α 239).
Κείμενο Αρθρου
1. Η προμήθεια από αθλητικές ομοσπονδίες του πάσης φύσεως αθλητικού υλικού, αγαθών και
υπηρεσιών, εάν η αξία τους υπερβαίνει σε ετήσια βάση το ποσό των εξήντα χιλιάδων (60.000) ευρώ,
γίνεται ύστερα από διενέργεια δημόσιου διαγωνισμού. Το ποσό αυτό μπορεί να αναπροσαρμόζεται
και να ορίζεται διαφορετικά για κάθε ομοσπονδία με απόφαση του Υπουργού Πολιτισμού, που
εκδίδεται ύστερα από εισήγηση της οικείας ομοσπονδίας.

2. Δεν επιτρέπεται μέσα στο ίδιο οικονομικό έτος η κατάτμηση προμήθειας είδους υλικού, αγαθών
και υπηρεσιών για αδικαιολόγητη αποφυγή διενέργειας δημόσιου διαγωνισμού.
3. Με κανονισμό προμηθειών, που συντάσσεται από το Δ.Σ. της οικείας ομοσπονδίας και εγκρίνεται
με απόφαση του Υπουργού Πολιτισμού, ρυθμίζονται όλα όσα αφορούν τους όρους, τους τρόπους,
τις διαδικασίες, τα όργανα, τη δημοσιότητα και γενικά κάθε ζήτημα και λεπτομέρεια που σχετίζεται με
την προμήθεια αθλητικού υλικού, αγαθών και υπηρεσιών.
4. Κατ' εξαίρεση των διατάξεων των παραγράφων 1 και 2 του παρόντος άρθρου, επιτρέπεται η
προμήθεια αθλητικού υλικού, αγαθών και υπηρεσιών, χωρίς τη διενέργεια δημόσιου διαγωνισμού,
ύστερα από πλήρως αιτιολογημένη απόφαση του διοικητικού συμβουλίου της οικείας ομοσπονδίας
στις εξής περιπτώσεις:
α) Για λόγους κατεπείγουσας ανάγκης, που οφείλονται σε αυταπόδεικτα απρόβλεπτες καταστάσεις.
β) Οταν αποδεδειγμένα δεν υπάρχουν στην εγχώρια αγορά περισσότεροι του ενός προμηθευτές του
είδους, του αγαθού ή της υπηρεσίας των οποίων η παροχή ζητείται.
γ) Για υπηρεσίες διαμονής και διατροφής αθλητικών αποστολών στο εξωτερικό, σύμφωνα με τις
προκηρύξεις των διοργανωτών των αγώνων.
δ) Σε περίπτωση αναζήτησης χορηγού ή χορηγών της ομοσπονδίας ή της πρόσληψης φυσικού ή
νομικού προσώπου για παροχή εξειδικευμένων υπηρεσιών μάρκετινγκ. Στις περιπτώσεις αυτές
επιτρέπεται η προσφυγή στη διαδικασία της διαπραγμάτευσης ή η διενέργεια κλειστού διαγωνισμού.
5. Οι διαγωνισμοί για την προμήθεια αθλητικού υλικού, αγαθών και υπηρεσιών διενεργούνται από
τριμελείς επιτροπές, που συγκροτούνται με απόφαση του Δ.Σ. κάθε ομοσπονδίας. Στις περιπτώσεις
προμήθειας αθλητικού υλικού, αγαθών ή υπηρεσιών, προϋπολογιζόμενης αξίας άνω των εκατό
χιλιάδων (100.000) ευρώ, ένα μέλος είναι υπάλληλος της Γ.Γ.Α., που ορίζεται από τον Γενικό
Γραμματέα Αθλητισμού, ύστερα από αίτημα της οικείας ομοσπονδίας. Οι επιτροπές αποφαίνονται
θετικά ή αρνητικά για την κατακύρωση του αποτελέσματος του διαγωνισμού. Το Δ.Σ. της
ομοσπονδίας έχει το δικαίωμα της κατακύρωσης ή όχι του αποτελέσματος και τη δυνατότητα να
αποφασίσει διαφορετικά με πλήρως αιτιολογημένη απόφασή του.
6. Με απόφαση του Υπουργού Πολιτισμού, ύστερα από έκθεση του προβλεπόμενου στο άρθρο 52
του παρόντος νόμου Ελεγκτικού Συμβουλίου, μπορεί να μειώνεται ή να μην δίδεται επιχορήγηση σε
ομοσπονδίες που παραβαίνουν τις διατάξεις του παρόντος άρθρου."

Αρθρο: 56
Ημ/νία: 24.12.2003
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΕΓΚΑΤΑΣΤΑΣΕΙΣ
Τίτλος Αρθρου
Ρύθμιση θεμάτων γυμναστηρίων και λοιπών αθλητικών εγκαταστάσεων
Λήμματα
ΑΘΛΗΤΙΣΜΟΣ, ΓΥΜΝΑΣΤΗΡΙΑ, ΑΘΛΗΤΙΚΕΣ ΕΓΚΑΤΑΣΤΑΣΕΙΣ
Σχόλια
- Σχετικά με τις παρ. 2, 3 και 4 βλ. και το άρθρο 46 του ν. 3130/2003 (Α΄76/28.3.2003).- Η παρ. 11
του παρόντος προστέθηκε με την παρ. 14 του άρθρου 8 του ν. 3207/2003 (Α΄ 302/24.12.2003).
Κείμενο Αρθρου
1. Η αθλητική ανώνυμη εταιρεία (Α.Α.Ε.) ή τμήμα αμειβομένων αθλητών (Τ.Α.Α.) ή αθλητικό
σωματείο, που έχουν μισθώσει χώρους οποιουδήποτε ολυμπιακού, εθνικού, δημοτικού, κοινοτικού ή
σωματειακού γυμναστηρίου ή οποιασδήποτε αθλητικής εγκατάστασης, έχουν το αποκλειστικό
δικαίωμα εκμετάλλευσης των πάσης φύσεως διαφημιστικών χώρων του γυμναστηρίου ή της
αθλητικής εγκατάστασης στη διάρκεια των επίσημων ή φιλικών αγώνων τους, που μεταδίδονται
τηλεοπτικά ή μη, εφόσον θεωρούνται, σύμφωνα με τους οικείους κανονισμούς, γηπεδούχα.
2. Η εκμετάλλευση των διαφημιστικών χώρων των κατά την παρ. 1 του παρόντος γυμναστηρίων ή
αθλητικών εγκαταστάσεων περιλαμβάνει όλους τους χώρους που είναι ορατοί από τους θεατές ή
από τους τηλεθεατές, σε περιπτώσεις απευθείας ή μαγνητοσκοπημένων τηλεοπτικών μεταδόσεων
των αγώνων. Για την παραχώρηση του δικαιώματος εκμετάλλευσης των διαφημιστικών χώρων και
τους όρους αυτής απαιτείται συμφωνία του ιδιοκτήτη ή εκμισθωτή κατά περίπτωση του
γυμναστηρίου ή της αθλητικής εγκατάστασης, της γηπεδούχου αθλητικής ανώνυμης εταιρείας ή της
ομοσπονδίας ή του σωματείου και του φυσικού ή νομικού προσώπου προς το οποίο γίνεται η
παραχώρηση,
3. Η μισθώτρια εταιρεία ή το σωματείο ή το φυσικό ή το νομικό πρόσωπο οφείλει να καταβάλει στον
ιδιοκτήτη ή στον εκμισθωτή κατά περίπτωση του γυμναστηρίου ή της αθλητικής εγκατάστασης
ποσοστό δεκαπέντε τοις εκατό (15%) του συνολικού τιμήματος της οικείας σύμβασης.
4. Η ανωτέρω καταβολή ενεργείται απευθείας από το φυσικό ή το νομικό πρόσωπο. στο οποίο

παραχωρείται από τη μισθώτρια το δικαίωμα της εκμετάλλευσης διαφημιστικών χώρων και το οποίο
παρακρατεί το αντίστοιχο ποσό από τα οφειλόμενα στη μισθώτρια εταιρεία ή το σωματείο Η άρνηση
ή η καθυστέρηση καταβολής πέραν του μηνός, συνεπάγεται την αυτοδίκαιη λύση της σχετικής
σύμβασης παραχώρησης και η άσκηση του, κατά τις παραγράφους 1 και 2 του παρόντος,
δικαιώματος της εκμετάλλευσης των διαφημιστικών χώρων του γυμναστηρίου η της αθλητικής
εγκατάστασης επανέρχεται στον ιδιοκτήτη η στον εκμισθωτή κατά περίπτωση αυτού.
5. Συμβάσεις παραχώρησης σε τρίτους, από τον ιδιοκτήτη ή τον εκμισθωτή. κατά περίπτωση, του
γυμναστηρίου ή της αθλητικής εγκατάστασης, των δικαιωμάτων εκμετάλλευσης διαφημιστικών
χώρων κατά τη διάρκεια των αγώνων της μισθώτριας της παρ. 1 του παρόντος δεν έχουν εφαρμογή
ως προς τους αγώνες αυτούς. Ο ιδιοκτήτης Ι ο εκμισθωτής κατά περίπτωση του γυμναστηρίου ή της
αθλητικής εγκατάστασης δεν υποχρεούται με οποιαδήποτε αποζημίωση του τρίτου από την αιτία
αυτή.
6. Επιτρέπεται η σύναψη σύμβασης μεταξύ Ποδοσφαιρικής Ανώνυμης Εταιρείας (Π.Α.Ε.) που
αγωνίζεται στην ανώτατη κατηγορία επαγγελματικού πρωταθλήματος και ιδιοκτήτη αθλητικών
εγκαταστάσεων, εθνικών, δημοτικών, κοινοτικών ή σωματειακών, με την οποία μπορεί να
παραχωρείται η αποκλειστική χρήση του χλοοτάπητα του γηπέδου, υπό τον όρο της ανάληψης από
τη μισθώτρια Π.Α.Ε. όλων των δαπανών συντήρησης του χλοοτάπητα.
7. Ποδοσφαιρικές Ανώνυμες Εταιρείες (Π.Α.Ε.), που αγωνίζονται στην ανώτατη κατηγορία του
επαγγελματικού πρωταθλήματος και χρησιμοποιούν εθνικές, δημοτικές, κοινοτικές ή σωματειακές
αθλητικές εγκαταστάσεις, έχουν το δικαίωμα προνομιακά να συνάπτουν σύμβαση μίσθωσης με τους
ιδιοκτήτες των ανωτέρω εγκαταστάσεων σε ελεύθερους και μη
προοριζόμενους για άλλους αθλητικούς σκοπούς χώρους, οι οποίοι ευρίσκονται στις πιο πάνω
εγκαταστάσεις, με σκοπό την εμπορική εκμετάλλευση των χώρων αυτών. Αν τα συμβαλλόμενα μέρη
δεν συμφωνούν για το ύψος του καταβαλλόμενου μισθώματος, το μίσθωμα καθορίζεται από το
αρμόδιο δικαστήριο. Στις αθλητικές εγκαταστάσεις της προηγούμενης παραγράφου και των
προηγούμενων εδαφίων δεν συμπεριλαμβάνεται το Ολυμπιακό Στάδιο που βρίσκεται στο
Ολυμπιακό Αθλητικό Κέντρο Αθήνας "Σπύρος Λούης".
8. Επιτρέπεται η μετάταξη προσωπικού από κρατικό νομικό πρόσωπο ιδιωτικού δικαίου
εποπτευόμενο από τη Γενική Γραμματεία Αθλητισμού σε άλλο κρατικό νομικό πρόσωπο ιδιωτικού
δικαίου που εποπτεύεται από αυτή. Η μετάταξη υπαλλήλων γίνεται με αίτησή τους, εφόσον
υπάρχουν κενές θέσεις για τις οποίες αυτοί έχουν τα απαιτούμενα προσόντα και χωρίς αίτησή τους,
για την κάλυψη εξαιρετικών υπηρεσιακών αναγκών ή όταν υπάρχει πλεονάζον προσωπικό, εφόσον
έχουν τα απαιτούμενα προσόντα. Η μετάταξη γίνεται με απόφαση του Γενικού Γραμματέα
Αθλητισμού, που εκδίδεται ύστερα από γνώμες των Δ.Σ. των οικείων νομικών προσώπων. Οι
μετατασσόμενοι απολαμβάνουν όλα τα δικαιώματα και υπέχουν όλες τις υποχρεώσεις που έχει το
προσωπικό του νομικού προσώπου στο οποίο μετατάσσονται.
9. Η αρμοδιότητα για το διορισμό και αντικατάσταση των μελών επιτροπών διοίκησης των υπό
μορφή νομικών προσώπων δημοσίου δικαίου
λειτουργούντων εθνικών γυμναστηρίων των αναφερομένων στο π.δ.
53/3.3.1998 ανήκει στον αρμόδιο για τον αθλητισμό Υπουργό.
10. Στην παρ. 6 του όρθρου 26 του ν. 2166/1993 προστίθεται εδάφιο.
"11. Η παραχώρηση αθλητικών εγκαταστάσεων από τη Γενική Γραμματεία Αθλητισμού σε αθλητικά
σωματεία ή η περαιτέρω εκχώρηση δικαιωμάτων και υποχρεώσεων από την παραχώρηση αυτή δεν
υπόκεινται σε τέλη χαρτοσήμου. Η διάταξη αυτή ισχύει από 1.1.2003."

Αρθρο: 56Α
Ημ/νία: 23.02.2012
Περιγραφή όρου θησαυρού: ΑΘΛΗΤΙΚΕΣ ΕΓΚΑΤΑΣΤΑΣΕΙΣ
Τίτλος Αρθρου
Άδεια λειτουργίας αθλητικών εγκαταστάσεων και άδεια τέλεσης αγώνων
Λήμματα
ΑΓΩΝΕΣ, ΤΕΛΕΣΗ ΑΓΩΝΩΝ, ΑΔΕΙΑ ΤΕΛΕΣΗΣ ΑΓΩΝΩΝ, ΑΘΛΗΤΙΚΕΣ ΕΓΚΑΤΑΣΤΑΣΕΙΣ,
ΛΕΙΤΟΥΡΓΙΑ, ΑΔΕΙΑ ΛΕΙΤΟΥΡΓΙΑΣ ΑΘΛΗΤΙΚΩΝ ΕΓΚΑΤΑΣΤΑΣΕΩΝ
Σχόλια
Το παρόν άρθρο τίθεται όπως τροποποιήθηκε με το άρθρο 22 του ν. 4049/2012 ΦΕΚ Α
35/23.2.2012 και σύμφωνα με το άρθρο 54 του ιδίου νόμου ισχύς των διατάξεων των παραγράφων
1,6,7,8,9, και 11 του παρόντος αρχίζει 18 μήνες μετά τη δημοσίευση του παρόντος δηλαδή
28.8.2013.
Κείμενο Αρθρου
« 1. Για τη λειτουργία οποιουδήποτε αγωνιστικού χώρου ή χώρου άθλησης όλων των εθνικών,
περιφερειακών, δημοτικών, κοινοτικών ή σωματειακών γυμναστηρίων όλων των κέντρων άθλησης ή

χώρων αθλοπαιδιών και εν γένει των αθλητικών εγκαταστάσεων, πλην των υπαγόμενων στις
διατάξεις του άρθρου 32 του παρόντος νόμου, απαιτείται άδεια για τη συνδρομή των αναγκαίων
προϋποθέσεων ασφαλείας για αθλούμενους και θεατές. Η άδεια χορηγείται στη διοίκηση της
αθλητικής εγκατάστασης ή στον φορέα στον οποίο αυτή ανήκει από τον Γενικό Γραμματέα της
οικείας Αποκεντρωμένης Διοίκησης με ειδικά αιτιολογημένη απόφασή του, εφόσον συντρέχουν οι
όροι και οι προϋποθέσεις του παρόντος άρθρου. Ουδεμία αθλητική συνάντηση ή αγώνισμα
διεξάγεται σε αθλητική εγκατάσταση που στερείται άδειας λειτουργίας. Η άδεια αυτή περιλαμβάνει: α)
την καταλληλότητα των αγωνιστικών χώρων, των χώρων άθλησης και των λοιπών χώρων που
προορίζονται για την εξυπηρέτηση των αθλητών, προπονητών, διαιτητών (αποδυτήρια, ιατρεία
κ.λπ.) και β) την καταλληλότητα των λοιπών χώρων της αθλητικής εγκατάστασης ιδίως αυτών που
προορίζονται για την πρόσβαση, παραμονή και αποχώρηση των θεατών. Η άδεια ισχύει για δύο (2)
έτη από τη χορήγησή της, εφόσον ένα μήνα πριν τη λήξη του πρώτου από τη χορήγησή της έτους:
α) υποβληθεί υπεύθυνη δήλωση ότι δεν έχουν μεταβληθεί οι συνθήκες και β) η ομάδα που
αγωνίζεται στην ως άνω εγκατάσταση δεν έχει ανέλθει σε ανώτερη κατηγορία. Σε αυτήν ορίζονται τα
αθλήματα που μπορεί να φιλοξενηθούν στην εγκατάσταση, το είδος των δραστηριοτήτων που θα
ασκηθούν κατά άθλημα (αγώνες ή προπονήσεις), καθώς επίσης και ο ανώτατος επιτρεπόμενος ή μη
αριθμός θεατών που μπορούν να παρευρεθούν ανά κερκίδα ή τμήμα της αθλητικής εγκατάστασης
κατά τη διεξαγωγή κάθε αθλητικής συνάντησης ή αγωνίσματος. Αντίγραφο της άδειας, η οποία
μπορεί να εκδοθεί υπό όρους, ή της τυχόν ανάκλησής της ή τροποποίησής της κοινοποιείται στην
κατά περίπτωση διοργανώτρια αρχή του αθλήματος, στην οικεία αστυνομική αρχή, στην αρμόδια για
τα θέματα αθλητισμού υπηρεσία της οικείας Αποκεντρωμένης Διοίκησης, στη Δ.Ε.Α.Β. και στη Γενική
Γραμματεία Αθλητισμού/Διεύθυνση Αγωνιστικού Αθλητισμού.
2. Με απόφαση του Γενικού Γραμματέα της οικείας Αποκεντρωμένης Διοίκησης συγκροτείται
υποχρεωτικά το δεύτερο δεκαπενθήμερο του μηνός Μαΐου κάθε έτους στην έδρα κάθε
Αποκεντρωμένης Διοίκησης ή Περιφερειακής Ενότητας Επιτροπή με τοπική αρμοδιότητα στα όρια
της αντίστοιχης Περιφερειακής Ενότητας ή Αποκεντρωμένης Διοίκησης και η οποία αποτελείται από:
i) έναν υπάλληλο της Αποκεντρωμένης Διοίκησης ή της οικείας Περιφερειακής Ενότητας Κλάδου ΠΕ
Μηχανικών και κατά προτίμηση με ειδικότητα πολιτικού μηχανικού ή ηλεκτρολόγου ή μηχανολόγου,
ως Πρόεδρο, ii) έναν ιατρό που υπηρετεί σε Υπηρεσία του Εθνικού Συστήματος Υγείας, κατά
προτίμηση με αθλητιατρική ειδικότητα ή εμπειρία, iii) έναν εκπρόσωπο της Αστυνομικής Αρχής ή,
κατά περίπτωση, του Λιμενικού Σώματος και iv) έναν εκπρόσωπο της Πυροσβεστικής Υπηρεσίας.
Για κάθε έλεγχο, η Επιτροπή συμπληρώνεται από έναν (1) εκπρόσωπο της διοίκησης της
επιθεωρούμενης αθλητικής εγκατάστασης ή του φορέα στον οποίο αυτή ανήκει, έναν (1)
εκπρόσωπο της αθλητικής ομοσπονδίας του κατά περίπτωση αθλήματος και έναν (1) εκπρόσωπο
της οικείας επαγγελματικής ένωσης, όταν στην αθλητική εγκατάσταση διεξάγονται και αγώνες
επαγγελματικών πρωταθλημάτων. Στην περίπτωση αθλητικής εγκατάστασης πολλαπλής χρήσης, οι
εκπρόσωποι των δύο τελευταίων φορέων προέρχονται από το άθλημα με τη μεγαλύτερη
προσέλευση θεατών. Σε περίπτωση μη συγκρότησης της ως άνω Επιτροπής από τον οικείο Γενικό
Γραμματέα της Αποκεντρωμένης Διοίκησης, ο τελευταίος ελέγχεται πειθαρχικά. Σε περίπτωση που
δεν είναι δυνατή η στελέχωση της Επιτροπής με υπάλληλο της Αποκεντρωμένης Διοίκησης ή της
Περιφερειακής Ενότητας Κλάδου ΠΕ Μηχανικών, καθώς και με ιατρό που υπηρετεί σε Υπηρεσία του
Εθνικού Συστήματος Υγείας, αυτή στελεχώνεται με ιδιώτη μηχανικό και ιατρό.
3. Στην Επιτροπή ανήκει ο έλεγχος των πάσης φύσεως αθλητικών εγκαταστάσεων στις οποίες
τελούνται αθλητικές συναντήσεις αθλημάτων οποιασδήποτε κατηγορίας όσον αφορά στη
διαπίστωση της συνδρομής των αναγκαίων προϋποθέσεων ασφαλείας αθλουμένων και θεατών. Για
το σκοπό αυτόν, εάν δεν ορίζεται διαφορετικά στην απόφαση της παραγράφου 10 του παρόντος,
εντός των μηνών Ιουνίου, Ιουλίου και του πρώτου δεκαπενθημέρου του μηνός Αυγούστου κάθε
έτους η Επιτροπή διενεργεί τακτικό έλεγχο σε όλες τις αθλητικές εγκαταστάσεις και εντός πέντε (5)
ημερών από τη διενέργεια του ελέγχου υποβάλλει στον Γενικό Γραμματέα της Αποκεντρωμένης
Διοίκησης έκθεση ελέγχου και γνώμη για τη χορήγηση, τη χορήγηση υπό όρους ή τη μη χορήγηση
της άδειας λειτουργίας. Έκτακτος έλεγχος μπορεί να διενεργείται οποτεδήποτε.
4. Η Επιτροπή ελέγχει ιδίως τη δυνατότητα απρόσκοπτης προσέλευσης στην αθλητική εγκατάσταση
και εκκένωσής της από τους θεατές και της προσπέλασης οχημάτων έκτακτης ανάγκης. Επίσης
ελέγχει την ύπαρξη και λειτουργία του ελάχιστου απαραίτητου ιατρικού και υγειονομικού εξοπλισμού,
τη στατική αντοχή των κερκίδων, την καταλληλότητα των περιφράξεων και των χώρων υγιεινής,
καθώς και κάθε άλλο στοιχείο που είναι κατά τη γνώμη της αναγκαίο για την ασφαλή διεξαγωγή των
αθλητικών εκδηλώσεων λαμβανομένων υπόψη και των όσων ορίζονται στο άρθρο 5 παράγραφος 1
εδάφιο α' του ν. 423/1976 (Α' 223). Ειδικός έλεγχος για ατομικά αθλήματα ή αγωνίσματα απαιτείται
μόνο εάν η αθλητική εγκατάσταση προορίζεται αποκλειστικώς γι' αυτά. Εφόσον όμως πρόκειται να
φιλοξενηθεί η τέλεση αθλημάτων ή αγωνισμάτων σχετικών με ρίψεις, σκοποβολή, τοξοβολία,
καταδύσεις ή άλλα παρόμοια, ή η προπόνηση ή εκμάθηση των αθλημάτων ή αγωνισμάτων, η
τήρηση των απαραίτητων σχετικών προδιαγραφών ελέγχεται πάντοτε και μνημονεύεται ειδικά.
5. H Επιτροπή υπό τους όρους του άρθρου 41Γ παρ. 6 του παρόντος νόμου, ελέγχει επίσης την
ύπαρξη και λειτουργία του συστήματος ηλεκτρονικού εισιτηρίου της αθλητικής εγκατάστασης.

6. Σε περίπτωση που η Επιτροπή διαπιστώσει τεχνικές ατέλειες ή άλλες ελλείψεις στην αθλητική
εγκατάσταση δίνει εύλογη προθεσμία στη διοίκησή της για την αποκατάστασή τους, ορίζοντας
ταυτόχρονα νέα ημερομηνία επανελέγχου. Στην περίπτωση αυτή, ο Γενικός Γραμματέας της
Αποκεντρωμένης Διοίκησης, μετά από εισήγηση της Επιτροπής δύναται να χορηγεί μέχρι την
ημερομηνία επανελέγχου άδεια λειτουργίας, αν κρίνει ότι οι ελλείψεις δεν είναι τόσο σοβαρές, ώστε
να τίθενται σε κίνδυνο ουσιώδη έννομα αγαθά των αθλητών και του κοινού. Εάν και κατά τον
επανέλεγχο διαπιστωθούν ατέλειες ή ελλείψεις που αφορούν την καταλληλότητα των αγωνιστικών
χώρων, των χώρων άθλησης και των λοιπών χώρων που προορίζονται για την εξυπηρέτηση των
αθλητών, προπονητών και διαιτητών, η Επιτροπή εισηγείται αιτιολογημένα στον Γενικό Γραμματέα
της Αποκεντρωμένης Διοίκησης τη μη χορήγηση ή την ανάκληση της άδειας λειτουργίας μέχρι την
πλήρη αποκατάσταση των ατελειών ή των ελλείψεων, η οποία διαπιστώνεται με νέο έλεγχο. Εάν οι
ατέλειες ή ελλείψεις αφορούν την καταλληλότητα των λοιπών χώρων της αθλητικής εγκατάστασης,
ιδίως αυτών που προορίζονται για την πρόσβαση, παραμονή και αποχώρηση των θεατών, η
Επιτροπή εισηγείται αιτιολογημένα στον Γενικό Γραμματέα της Αποκεντρωμένης Διοίκησης τη
χορήγηση υπό όρους ή την τροποποίηση της άδειας λειτουργίας ή τη χορήγηση άδειας χωρίς την
παρουσία θεατών, μέχρι την πλήρη αποκατάσταση των ατελειών ή των ελλείψεων, η οποία
διαπιστώνεται με νέο έλεγχο.
7. Η ανάκληση ή η τροποποίηση της άδειας λειτουργίας αθλητικής εγκατάστασης είναι οποτεδήποτε
δυνατή με την ίδια διαδικασία που προβλέπεται για τη χορήγησή της, με ειδικά αιτιολογημένη
απόφαση του Γενικού Γραμματέα της Αποκεντρωμένης Διοίκησης. Εάν διαπιστωθεί ότι η αθλητική
εγκατάσταση λειτουργεί χωρίς άδεια λειτουργίας, ο Γενικός Γραμματέας της Αποκεντρωμένης
Διοίκησης διατάζει με απόφασή του τη σφράγισή της μέχρι την αποκατάσταση των ατελειών ή
ελλείψεων. Η απόφαση του Γενικού Γραμματέα της Αποκεντρωμένης Διοίκησης για μη χορήγηση,
τροποποίηση ή για ανάκληση της άδειας λειτουργίας υπόκειται σε αίτηση θεραπείας, που
υποβάλλεται ενώπιόν του, εντός μηνός από την κοινοποίησή της σε κάθε ενδιαφερόμενο. Οι
κερκίδες ή τμήματα των αθλητικών εγκαταστάσεων που προορίζονται για τους θεατές σε περίπτωση
ακαταλληλότητάς τους σφραγίζονται, με απόφαση του Γενικού Γραμματέα της Αποκεντρωμένης
Διοίκησης μέχρι την αποκατάσταση των ατελειών ή ελλείψεων που διαπιστώνεται με νέο έλεγχο.
Στους χώρους αυτούς απαγορεύεται η πρόσβαση και παραμονή θεατών και φυλάσσονται με
μέριμνα και ευθύνη του ιδιοκτήτη ή του υπεύθυνου της αθλητικής εγκατάστασης.
8. Τα πρακτικά της Επιτροπής, τα αντίγραφα των εκ-θέσεών της και των σχετικών αποφάσεων του
Γενικού Γραμματέα της Αποκεντρωμένης Διοίκησης τηρούνται στο αρχείο γυμναστηρίων και
αθλητικών εγκαταστάσεων της Αποκεντρωμένης Διοίκησης και της Γενικής Γραμματείας
Αθλητισμού/Διεύθυνση Αγωνιστικού Αθλητισμού.
9. Ουδεμία αθλητική συνάντηση διεξάγεται χωρίς ο χρήστης της αθλητικής εγκατάστασης να έχει
εξασφαλίσει άδεια διεξαγωγής της συνάντησης. Η ως άνω άδεια χορηγείται, εφόσον η αθλητική
εγκατάσταση διαθέτει την άδεια λειτουργίας της παραγράφου 1 και η συνάντηση διεξάγεται με την
έγκριση αναγνωρισμένης αθλητικής ομοσπονδίας ή διοργανώτριας αρχής. Την άδεια διεξαγωγής της
συνάντησης χορηγεί ο προϊστάμενος της αρμόδιας για τα θέματα αθλητισμού υπηρεσίας της οικείας
Περιφέρειας. Αντίγραφο της άδειας διεξαγωγής κοινοποιείται στην οικεία αστυνομική ή, κατά
περίπτωση, λιμενική αρχή για τη λήψη των αναγκαίων μέτρων ασφάλειας και τάξης.
10. Με κοινή απόφαση των Υπουργών Εσωτερικών, Οικονομικών, Προστασίας του Πολίτη και
Πολιτισμού και Τουρισμού ρυθμίζεται κάθε λεπτομέρεια εφαρμογής του παρόντος και εξειδικεύονται
οι όροι της αδειοδότησης ανά άθλημα και ανά αγωνιστική κατηγορία αθλήματος, καθώς επίσης
καθορίζεται η αποζημίωση των μελών της Επιτροπής και η αμοιβή των ιδιωτών που τυχόν
συμμετέχουν στην Επιτροπή σύμφωνα με την παράγραφο 2 του παρόντος, οι οποίες βαρύνουν τον
προϋπολογισμό της Αποκεντρωμένης Διοίκησης.
11. Με φυλάκιση τουλάχιστον τριών (3) μηνών και χρηματική ποινή τουλάχιστον πενήντα χιλιάδων
(50.000) ευρώ τιμωρείται ο ιδιοκτήτης ή ο χρήστης αθλητικής εγκατάστασης που στερείται άδειας
λειτουργίας και παραχωρεί ή επιτρέπει τη διενέργεια σε αυτή αθλητικής εκδήλωσης. Οι ως άνω
ποινές επιβάλλονται και στον Πρόεδρο Αθλητικού Σωματείου, Α.Α.Ε. ή Τ.Α.Α. που συμμετέχει στην
αθλητική εκδήλωση. Ποινική δίωξη δεν μπορεί να ασκηθεί και ο υπεύθυνος απαλλάσσεται από κάθε
ποινή αν για οποιονδήποτε λόγο δεν έχουν συγκροτηθεί οι επιτροπές ή δεν είναι εφικτός ο έλεγχος
των αθλητικών εγκαταστάσεων από τις επιτροπές του παρόντος άρθρου.»

Αρθρο: 57
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΕΓΚΑΤΑΣΤΑΣΕΙΣ
Τίτλος Αρθρου
Αποκατάσταση ζημιών αθλητικών εγκαταστάσεων - Διοίκηση και διαχείριση Λιμένα - Μαρίνας

Σταδίου Ειρήνης και Φιλίας
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΕΓΚΑΤΑΣΤΑΣΕΙΣ
Σχόλια
Το εντός "..." εδαφ. β της παρ. 1 τροποποιήθηκε με τη παρ. 10 άρθρου 77 Ν. 3057/2002 (ΦΕΚ Α
239)με ισχύ 10.10.2002. Η παρ. 2 δεν εφαρμόζεται στον τουριστικό λιμένα της παρ. 9 του άρθρου
82 του ν. 3057/2002, σύμφωνα με την περ. ζ της ίδιας παραγρα΄φου του νόμου αυτού.
Κείμενο Αρθρου
1. Οι ζημιές που προκαλούνται από φιλάθλους ομάδων Α.Α.Ε., Τ.Α.Α. ή αθλητικών σωματείων πριν,
κατά τη διάρκεια και μετά τη λήξη των αθλητικών συναντήσεων σε αθλητικές και λοιπές
εγκαταστάσεις εντός ή εκτός των εθνικών, των δημοτικών, των κοινοτικών ή των σωματειακών
γυμναστηρίων και αθλητικών κέντρων, καθώς και σε περιουσιακά στοιχεία του Δημοσίου ή των
Δ.Ε.Κ.Ο. καταλογίζονται σε βάρος των ομάδων Α.Α.Ε., Τ.Α.Α. ή αθλητικών σωματείων, οι φίλαθλοι
των οποίων προκάλεσαν τα επεισόδια. "Από την Ο.Π.Α.Π. Α.Ε. και από το ποσό των
επιχορηγήσεων που δικαιούνται να λάβουν από αυτήν οι παραπάνω ομάδες, παρακρατείται ποσό
ανάλογο των ζημιών, το οποίο αποδίδεται στον ζημιωθέντα, βάσει των προσκομιζόμενων από αυτόν
τιμολογίων πληρωμής, για αποκατάσταση των ζημιών, αφού προηγηθεί έκθεση πιστοποίησης και
καταλογισμού της διοργανώτριας αρχής."
2. Το νομικό πρόσωπο ιδιωτικού δικαίου με την επωνυμία "Στάδιο Ειρήνης και Φιλίας" (Σ.Ε.Φ.) έχει
την ευθύνη διοίκησης και διαχείρισης των λιμένων-μαρίνων που βρίσκονται ή δημιουργούνται στα
όρια των αθλητικών του εγκαταστάσεων. Για τις παρεχόμενες υπηρεσίες προς τα σκάφη και την από
αυτά χρήση των εγκαταστάσεων, το Σ.Ε.Φ. εισπράττει από τους υποχρέους δικαιώματα και τέλη
λιμενισμού, προσόρμισης, παροχής ηλεκτρικού ρεύματος, ύδρευσης και λοιπών εξυπηρετήσεων, τα
οποία μπορεί να διακρίνονται από κατηγορία σκάφους.

Αρθρο: 58
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΣΜΟΣ ΣΧΟΛΙΚΟΣ
Τίτλος Αρθρου
Aνάπτυξη σχολικού αθλητισμού και σύνδεσή του με σωματειακό
Λήμματα
ΑΘΛΗΤΙΣΜΟΣ, ΣΧΟΛΙΚΟΣ ΑΘΛΗΤΙΣΜΟΣ
Κείμενο Αρθρου
Η ανάπτυξη του σχολικού αθλητισμού και η σύνδεσή του με το σωματειακό αθλητισμό αποτελεί
βασική αθλητική προτεραιότητα για το Κράτος. Προς το σκοπό αυτόν, μέσα σε οκτώ (8) μήνες από
τη δημοσίευση του παρόντος, με κοινή απόφαση του Υπουργού Εθνικής Παιδείας και
Θρησκευμάτων και του αρμόδιου για τον αθλητισμό Υπουργού συνιστάται Εθνική Επιτροπή
Σχολικού Αθλητισμού και Ολυμπιακής Παιδείας. Η επιτροπή αυτή έχει γνωμοδοτικό και συντονιστικό
χαρακτήρα και λειτουργεί στο Υπουργείο Εθνικής Παιδείας και Θρησκευμάτων. Στην επιτροπή
συμμετέχουν εκπρόσωποι του Υπουργείου Εθνικής Παιδείας και Θρησκευμάτων, της Γ.Γ.Α., της
Νομαρχιακής και Τοπικής Αυτοδιοίκησης, του Οργανισμού Σχολικών Κτιρίων και άλλων φορέων που
θα ορίζονται με την παραπάνω απόφαση. Στην ίδια απόφαση καθορίζονται όλα τα θέματα που
αφορούν την οργάνωση και τη λειτουργία της Επιτροπής, καθώς και κάθε άλλο σχετικό θέμα.

Αρθρο: 59
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΣΜΟΣ ΕΠΑΓΓΕΛΜΑΤΙΚΟΣ
Τίτλος Αρθρου
Καθορισμός κλάδων άθλησης για αθλητές με αμοιβή
Λήμματα
ΑΘΛΗΤΙΣΜΟΣ, ΕΠΑΓΓΕΛΜΑΤΙΚΟΣ ΑΘΛΗΤΙΣΜΟΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Σχόλια
Το παρόν άρ. αντικαταστάθηκε με το άρ. 10 του ν. 3057/2002 (Α΄2139/10.10.2002).
Κείμενο Αρθρου

ΤΜΗΜΑ Β'
ΕΠΑΓΓΕΛΜΑΤΙΚΟΣ ΑΘΛΗΤΙΣΜΟΣ
ΚΕΦΑΛΑΙΟ Α'
ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
"1. Με απόφαση του Υπουργού Πολιτισμού, που εκδίδεται ύστερα από εισήγηση της οικείας
αθλητικής ομοσπονδίας, μπορεί να καθορίζεται ο κλάδος άθλησης και οι κατηγορίες των αγώνων
πρωταθλημάτων του, στη διεξαγωγή των οποίων επιτρέπεται η συμμετοχή αθλητών με αμοιβή. Με
την ίδια απόφαση καθορίζονται και οι τυχόν ειδικότεροι όροι ίδρυσης και λειτουργίας Τ.Α.Α. και
Α.Α.Ε. στο συγκεκριμένο κλάδο.
2. Για την έκδοση της πιο πάνω απόφασης λαμβάνονται υπόψη κυρίως τα οικονομικά στοιχεία
βιωσιμότητας του κλάδου άθλησης, ο βαθμός και οι δυνατότητες ανάπτυξής του."

Αρθρο: 60
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Τίτλος Αρθρου
Ιδρυση και λειτουργία τμημάτων αμειβομένων αθλητών
Λήμματα
ΑΘΛΗΤΙΣΜΟΣ, ΕΠΑΓΓΕΛΜΑΤΙΚΟΣ ΑΘΛΗΤΙΣΜΟΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Σχόλια
Το παρόν αρ. αντικαταστάθηκε με το άρ. 11 του ν. 3057/2002 (Α΄239/10.10.2002).
Κείμενο Αρθρου
"1. Τμήματα Αμειβόμενων Αθλητών (Τ.Α.Α.) επιτρέπεται να ιδρύουν μόνο αθλητικά σωματεία που
έχουν αποδεδειγμένα:
α) δύο (2) τουλάχιστον ομάδες ερασιτεχνών αθλητών (παίδων - κορασίδων, εφήβων - νεανίδων) σε
λειτουργία στον αντίστοιχο κλάδο άθλησης και οι οποίες συμμετέχουν ενεργά στα αγωνιστικά
προγράμματα της οικείας αθλητικής ομοσπονδίας και
β) τη δυνατότητα να εξασφαλίσουν την οικονομική βιωσιμότητα του Τ.Α.Α. για μία τριετία.
2. Για την ίδρυση Τμήματος Αμειβόμενων Αθλητών (Τ.Α.Α.) από αθλητικό σωματείο απαιτείται:
α) απόφαση της γενικής συνέλευσης των μελών του σωματείου, η οποία λαμβάνεται με την
παρουσία των δύο τρίτων (2/3) τουλάχιστον των μελών και με την απόλυτη πλειοψηφία των
παρόντων,
β) οικονομοτεχνική μελέτη από ανεξάρτητη εταιρεία ορκωτών ελεγκτών λογιστών ή συμβούλων, από
την οποία προκύπτει η βιωσιμότητα του υπό ίδρυση Τ.Α.Α. για μία τριετία,
γ) γνώμη της οικείας ομοσπονδίας σχετικά με τη δυνατότητα βιωσιμότητας του συγκεκριμένου
Τ.Α.Α., καθώς και την εκπλήρωση τυχόν κριτηρίων που θέτει η ίδια και
δ) άδεια της Επιτροπής Επαγγελματικού Αθλητισμού. Η άδεια χορηγείται μόνο αφού εξακριβωθεί η
νομιμότητα της ως άνω απόφασης της γενικής συνέλευσης των μελών του ιδρυτικού σωματείου και
εκτιμηθεί η βιωσιμότητα του υπό ίδρυση Τ.Α.Α.
3. Η άδεια της προηγούμενης παραγράφου 2 ανακαλείται, εάν παύσουν να πληρούνται οι
προϋποθέσεις της παραγράφου 1 του παρόντος άρθρου, καθώς και σε περίπτωση σοβαρών ή
επανειλημμένων παραβιάσεων του νόμου.
4. Μέσα σε ένα μήνα από την έκδοση της άδειας της Επιτροπής Επαγγελματικού Αθλητισμού,
συγκαλείται γενική συνέλευση των μελών του ιδρυτικού σωματείου και με απόφασή της διορίζεται
επιτροπή διοίκησης και διαχείρισης του Τ.Α.Α., η οποία αποτελείται από 3 έως 5 μέλη. Με την ίδια
απόφαση της γενικής συνέλευσης των μελών καθορίζονται οι διοικητικές και διαχειριστικές
αρμοδιότητες της παραπάνω επιτροπής.
5. Τα Τ.Α.Α. έχουν οικονομική και διαχειριστική αυτοτέλεια σε σχέση με τα λοιπά ερασιτεχνικά
τμήματα του αθλητικού σωματείου. Τηρούν ίδια βιβλία πρακτικών για τις αποφάσεις της διοίκησης,
ίδια λογιστικά βιβλία Γ' κατηγορίας του Κώδικα Βιβλίων και Στοιχείων και καταρτίζουν ίδιο
προϋπολογισμό και ισολογισμό, ο οποίος δημοσιεύεται σύμφωνα με τις διατάξεις του Κ.Ν.
2190/1920 "περί Ανωνύμων Εταιριών". Το οικονομικό έτος των Τ.Α.Α. αρχίζει την 1η Ιουλίου και
λήγει την 30ή Ιουνίου του επόμενου έτους.
6. Με την επιφύλαξη των άρθρων 118 και 135 του παρόντος νόμου, όπως τροποποιήθηκαν με τα
άρθρα 20 παράγραφοι 9 και 10 του Ν. 2947/2001(ΦΕΚ 228 Α'), απαγορεύεται η κρατική
επιχορήγηση των Τ.Α.Α. Αθλητικό σωματείο που διαθέτει προς όφελος του Τ.Α.Α. μέρος έστω των
επιχορηγήσεων που λαμβάνει από τη Γ.Γ.Α., αποκλείεται από κάθε σχετική επιχορήγηση στο μέλλον
για χρονικό διάστημα που καθορίζει με απόφασή του ο Υπουργός Πολιτισμού."

Αρθρο: 61
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Τίτλος Αρθρου
Ανάληψη δαπανών τμημάτων αμειβομένων αθλητών από φυσικά ή νομικά πρόσωπα
Λήμματα
ΑΘΛΗΤΙΣΜΟΣ, ΕΠΑΓΓΕΛΜΑΤΙΚΟΣ ΑΘΛΗΤΙΣΜΟΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Σχόλια
Το παρόν άρ. αντικαταστάθηκε με το άρ. 12 του ν. 3057/2002 (Α΄239/10.10.2002).
Κείμενο Αρθρου
"1. Με απόφαση της γενικής συνέλευσης των μελών του αθλητικού σωματείου που διατηρεί ή ιδρύει
Τ.Α.Α., η οποία λαμβάνεται με την παρουσία των δύο τρίτων (2/3) τουλάχιστον των μελών και με την
απόλυτη πλειοψηφία των παρόντων, μπορεί να ανατεθεί σε φυσικό ή νομικό πρόσωπο η οικονομική
διαχείριση του Τ.Α.Α. Οι περιορισμοί που προβλέπονται στις παραγράφους 1, 2, 8, 9 και 10 του
άρθρου 69 του παρόντος νόμου για την απόκτηση μετοχών Α.Α.Ε. ισχύουν αναλόγως και για την
ανάληψη της οικονομικής διαχείρισης Τ.Α.Α.
2. Η σύμβαση για την ανωτέρω ανάθεση καταρτίζεται εγγράφως και με αυτήν καθορίζονται οι
αμοιβαίες υποχρεώσεις και τα δικαιώματα των συμβαλλομένων, καθώς και κάθε άλλο συναφές
θέμα. Η σύμβαση αυτή περιλαμβάνει, ιδίως, τη χρονική διάρκειά της, το ύψος και τον τρόπο
κάλυψης των δαπανών και λοιπών υποχρεώσεων του Τ.Α.Α. από τον αντισυμβαλλόμενο, τη
συμμετοχή του στη διοίκηση του Τ.Α.Α. και τις διαχειριστικές του εξουσίες. όποιοι αναλαμβάνουν τη
διαχείριση, σύμφωνα με τα παραπάνω, ευθύνονται έναντι των τρίτων προσωπικά, απεριόριστα και
εις ολόκληρον μαζί με το ιδρυτικό σωματείο για όλα τα χρέη που δημιουργούνται για τις ανάγκες του
Τ.Α.Α. κατά τη διάρκεια άσκησης των διαχειριστικών τους καθηκόντων. Η ευθύνη τους αυτή
παραμένει αναλλοίωτη σε περίπτωση ίδρυσης Α.Α.Ε. και υποκατάστασής της στις υποχρεώσεις και
τα δικαιώματα του ιδρυτικού αθλητικού σωματείου, σύμφωνα με την παράγραφο 1 του άρθρου 73.
3. Πριν από την υπογραφή της παραπάνω σύμβασης το αθλητικό σωματείο υποχρεούται να
υποβάλει στην Επιτροπή Επαγγελματικού Αθλητισμού προς έγκριση σχέδιο της σύμβασης, καθώς
και τα παρακάτω στοιχεία που αφορούν τον αντισυμβαλλόμενο:
α) Φορολογική και ασφαλιστική του ενημερότητα.
β) Αντίγραφο ποινικού μητρώου του ίδιου, αν πρόκειται για φυσικό πρόσωπο, ή των νομίμων
εκπροσώπων του, αν πρόκειται για νομικό πρόσωπο.
γ) Θεωρημένα αντίγραφα των φορολογικών του δηλώσεων, καθώς και, αν πρόκειται για νομικό
πρόσωπο, των ισολογισμών της τελευταίας τριετίας.
δ) Δεσμευτικό επιχειρηματικό και διαχειριστικό σχέδιο, μαζί με εκτίμηση του περιεχομένου του από
ανεξάρτητη εταιρεία ορκωτών ελεγκτών λογιστών ή συμβούλων, για τη διάρκεια ισχύος της
σύμβασης ή τουλάχιστον για τα δύο πρώτα έτη λειτουργίας της, στο οποίο θα αναφέρονται
συγκεκριμένα οι πηγές και το χρονοδιάγραμμα χρηματοδότησής του.
ε) Εάν πρόκειται για νομικό πρόσωπο, τα στοιχεία α, β' και γ' της παραγράφου 3 του άρθρου 69 του
παρόντος νόμου.
4. Η σύναψη της σύμβασης επιτρέπεται μόνο μετά από έγκριση της Επιτροπής Επαγγελματικού
Αθλητισμού, η οποία χορηγείται εφόσον από τα παραπάνω στοιχεία προκύπτει η οικονομική
φερεγγυότητα και αξιοπιστία του προσώπου που ενδιαφέρεται να αναλάβει τη διαχείριση του Τ.Α.Α.
και, αν πρόκειται για νομικό πρόσωπο, τόσο του ίδιου όσο και των νομίμων εκπροσώπων του,
καθώς και η νομιμότητα της ανάθεσης. Ανάκληση της έγκρισης ή ανάθεση της οικονομικής
διαχείρισης χωρίς την παραπάνω έγκριση της Επιτροπής Επαγγελματικού Αθλητισμού έχει ως
συνέπεια για το συγκεκριμένο Τ.Α.Α, την απαγόρευση συμμετοχής του στα Επαγγελματικά
Πρωταθλήματα ή την αποβολή του από αυτά με απόφαση του οικείου δικαιοδοτικού οργάνου, το
οποίο επιλαμβάνεται κατόπιν έκθεσης της Επιτροπής Επαγγελματικού Αθλητισμού ή μετά από
προσφυγή οποιουδήποτε έχει έννομο συμφέρον ή και αυτεπαγγέλτως.
5. Το προβλεπόμενο στο υπό στοιχείο δ' της παραγράφου 3 του παρόντος άρθρου επιχειρηματικό
και διαχειριστικό σχέδιο, συνοδευόμενο από την εκτίμηση που προβλέπεται στην ίδια διάταξη, σε
περίπτωση που δεν αφορά σε όλη τη διάρκεια της σύμβασης, με ευθύνη του προσώπου που
αναλαμβάνει τη διαχείριση, ανανεώνεται, ένα τουλάχιστον μήνα πριν από την πάροδο του χρόνου
που αφορά, μέχρι τη λήξη της σύμβασης.
Εάν δεν τηρηθεί το επιχειρηματικό και διαχειριστικό σχέδιο, το σωματείο δικαιούται να προβεί σε
έκτακτη καταγγελία της σύμβασης, χωρίς ο αντισυμβαλλόμενος να δικαιούται αποζημίωση. Τα μέρη
δεν μπορούν να παρεκκλίνουν από τη διάταξη του προηγούμενου εδαφίου.
6. Εάν αυτός που αναλαμβάνει τη διαχείριση είναι νομικό πρόσωπο, για κάθε μεταβολή των μελών
του, μέχρι φυσικού προσώπου, καθώς και των μελών του διοικητικού του συμβουλίου, διαχειριστών

ή οργάνων διοίκησής του, υποχρεούται να ενημερώνει την Επιτροπή Επαγγελματικού Αθλητισμού
μέσα σε είκοσι ημέρες από τη συντέλεση κάθε μεταβολής.
7. Οποιος προβαίνει σε ανάληψη της οικονομικής διαχείρισης Τ.Α.Α. κατά παράβαση των
περιορισμών της παραγράφου 1 του παρόντος άρθρου ή όποιος παραβαίνει τις υποχρεώσεις της
προηγούμενης παραγράφου τιμωρείται με φυλάκιση και με χρηματική ποινή έως 10.000 ευρώ.
8. Συμβάσεις που έχουν συναφθεί κατ' εφαρμογήν του παρόντος άρθρου όπως ίσχυε κατά τη
δημοσίευση του νόμου αυτού, εξακολουθούν να ισχύουν, εφόσον δεν έχουν λήξει. Τα πρόσωπα που
έχουν συνάψει με αθλητικά σωματεία τις παραπάνω συμβάσεις φέρουν την ευθύνη που προβλέπει
το τρίτο εδάφιο της παραγράφου 2 του παρόντος άρθρου μόνο αναφορικά με τα χρέη που
δημιουργούνται μετά τη δημοσίευση του νόμου αυτού. Τα πρόσωπα αυτά υποχρεούνται να
υποβάλουν στην Επιτροπή Επαγγελματικού Αθλητισμού προς έγκριση μέχρι την 31.12.2002 τα
προβλεπόμενα στην παράγραφο 3 του παρόντος στοιχεία από α' έως και ε', καθώς και τη σύμβαση,
διαφορετικά επέρχονται οι συνέπειες που, σύμφωνα με την παράγραφο 4 του παρόντος,
προβλέπονται για την ανάθεση της οικονομικής διαχείρισης χωρίς την έγκριση της Επιτροπής
Επαγγελματικού Αθλητισμού. Οι ίδιες συνέπειες επέρχονται και στην περίπτωση που, μετά από την
υποβολή των παραπάνω στοιχείων, η Επιτροπή Επαγγελματικού Αθλητισμού δεν χορηγήσει
έγκριση της σύμβασης Από την ανωτέρω ημερομηνία και για τις περιπτώσεις αυτές ισχύουν τόσο οι
περιορισμοί του τελευταίου εδαφίου της παραγράφου 1, όσο και οι διατάξεις των παραγράφων 5, 6
και 7 του παρόντος άρθρου."

Αρθρο: 62
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Τίτλος Αρθρου
Συγκρότηση ολομέλειας σωματείων
Λήμματα
ΑΘΛΗΤΙΣΜΟΣ, ΕΠΑΓΓΕΛΜΑΤΙΚΟΣ ΑΘΛΗΤΙΣΜΟΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Κείμενο Αρθρου
1. Τα σωματεία που ιδρύουν Τ.Α.Α. συγκροτούν κατά κατηγορία
πρωταθλήματος και μέσα στους κόλπους της οικείας αθλητικής ομοσπονδίας ολομέλεια, με θητεία
ενός (1) έτους, η οποία έχει τις εξής
αρμοδιότητες:
α) την εισήγηση προς το Δ.Σ. της ομοσπονδίας για θέματα που αφορούν τη διοίκηση και τη
διαχείριση του οικείου πρωταθλήματος,
β) τη διαπραγμάτευση με τους αθλητές για τον καθορισμό των όρων της σύμβασης παροχής
υπηρεσιών αυτών,
γ) κάθε άλλη αρμοδιότητα που ανατίθεται σε αυτή από την οικεία αθλητική ομοσπονδία.
2. Κάθε Τ.Α.Α. εκπροσωπείται στην ολομέλεια με έναν αντιπρόσωπό του, ο οποίος πρέπει να είναι
μέλος της επιτροπής διοίκησης και διαχείρισης του Τ.Α.Α..
3. Η ολομέλεια συγκροτείται σε σώμα με απόφαση των μελών της, εκλέγοντας προεδρείο.

Αρθρο: 63
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Καθορισμός κλάδων άθλησης για επαγγελματίες αθλητές
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ
Κείμενο Αρθρου
ΚΕΦΑΛΑΙΟ Β'
ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ
Με προεδρικό διάταγμα, που εκδίδεται ύστερα από πρόταση του αρμόδιου για τον αθλητισμό
Υπουργού, μετά από εισηγήσεις της οικείας ολομέλειας των σωματείων που διατηρούν τμήμα
αμειβομένων αθλητών (Τ.Α.Α.) και της οικείας αθλητικής ομοσπονδίας, μπορεί να ορίζεται ότι τα
τμήματα αμειβομένων αθλητών συγκεκριμένου κλάδου άθλησής μπορεί να

μετατρέπονται ως αθλητικές ανώνυμες εταιρείες (Α.Α.Ε.), για την ίδρυση, την οργάνωση και τη
λειτουργία των οποίων εφαρμόζονται οι διατάξεις του κ.ν. 2190/1920 "περί Ανωνύμων Εταιρειών",
όπως εκάστοτε ισχύει, καθώς και οι διατάξεις του παρόντος και των σε εκτέλεση αυτού εκδιδόμενων
κανονιστικών πράξεων. Στις εισηγήσεις αυτές περιλαμβάνονται υποχρεωτικά οικονομικοτεχνικά
στοιχεία βιωσιμότητας του συγκεκριμένου κλάδου άθλησης.

Αρθρο: 64
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Σύσταση - Νομική μορφή αθλητικής ανώνυμης εταιρείας
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ
Σχόλια
Οι παρ. 3 και 4 αντικαταστάθηκαν με το άρ., 13 του ν. 3057/2002 (Α΄239/10.10.2002).
Κείμενο Αρθρου
1. Σύσταση αθλητικής ανώνυμης εταιρείας επιτρέπεται μόνο με τη μετατροπή του Τ.Α.Α.. Σε
περίπτωση μη υπάρξεως Τ.Α.Α., λόγω λειτουργίας στο οικείο άθλημα ανωνύμων αθλητικών
εταιρειών, επιτρέπεται η σύσταση Α.Α.Ε. με τη μετατροπή του τμήματος ερασιτεχνών αθλητών του
αθλητικού σωματείου.
2. Η εταιρεία που συνιστάται υποκαθίσταται στα δικαιώματα και τις υποχρεώσεις του αθλητικού
σωματείου που προκύπτουν κατά περίπτωση από τη δραστηριότητα του Τ.Α.Α. ή του τμήματος
ερασιτεχνών αθλητών. Κατά τα λοιπά δεν επηρεάζεται η μορφή και η λειτουργία του αθλητικού
σωματείου, το οποίο διατηρεί τα υπόλοιπα αθλητικά του τμήματα, συμπεριλαμβανομένου και του
αντίστοιχου ερασιτεχνικού τμήματος.
"3. Για τη σύσταση εταιρείας απαιτείται απόφαση της γενικής συνέλευσης των μελών του σωματείου,
η οποία λαμβάνεται με την παρουσία των δύο τρίτων (2/3) τουλάχιστον των μελών του και την
απόλυτη πλειοψηφία των παρόντων. Σε περίπτωση έλλειψης απαρτίας, η γενική συνέλευση
επαναλαμβάνεται μέσα σε οκτώ (8) ημέρες και αρκεί η παρουσία του μισού τουλάχιστον των μελών
του σωματείου. Στην πιο πάνω απόφαση της γενικής συνέλευσης ορίζεται και προσωρινή επιτροπή,
στην οποία παρέχεται η εξουσιοδότηση να προχωρήσει στη διαδικασία ίδρυσης της εταιρείας
σύμφωνα με την ισχύουσα εκάστοτε νομοθεσία.
4. Η προσωρινή αυτή επιτροπή αποτελείται από πέντε (5) τουλάχιστον μέλη και, μέχρι την εκλογή
του νέου Δ.Σ. της Α.Α. Ε. κατά την περίπτωση γ' της παρούσας οπότε και παύει να υφίσταται,
μεριμνά ιδίως:
α) για την τήρηση των διατυπώσεων που επιβάλλονται κατά την ίδρυση της εταιρείας,
β) για την πιστοποίηση καταβολής του μετοχικού κεφαλαίου της, σύμφωνα με το νόμο και το
καταστατικό,
γ) για τη σύγκληση της γενικής συνέλευσης των μετόχων που θα εκλέξει νέο διοικητικό συμβούλιο
μέσα σε χρονικό διάστημα τεσσάρων (4) μηνών από την έγκριση του καταστατικού της εταιρείας."

Αρθρο: 65
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Σκοπός αθλητικών ανωνύμων εταιρειών
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ
Κείμενο Αρθρου
1. Σκοπός της Α.Α.Ε. που ιδρύεται είναι η δημιουργία, η οργάνωση και η διοίκηση επαγγελματικής
αθλητικής ομάδας, η οργάνωση επίσημων ή φιλικών αθλητικών αγώνων επαγγελματικού χαρακτήρα
της ομάδας αυτής και η συμμετοχή της σε κάθε είδους αγώνες, η οργάνωση εκδηλώσεων που
αφορούν το άθλημα, σύμφωνα με τις κείμενες διατάξεις, τους ισχύοντες εκάστοτε κανονισμούς, τους
σκοπούς και τις αποφάσεις του οικείου επαγγελματικού συνδέσμου και της οικείας αθλητικής
ομοσπονδίας, καθώς και η εν γένει διαχείριση οποιωνδήποτε θεμάτων αφορούν τη δραστηριότητά

της αυτή.
2. Το καταστατικό της εταιρείας πρέπει να περιέχει με ποινή ακυρότητας, ρητό όρο ότι αποδέχεται
ανεπιφύλακτα το καταστατικό, τους κανονισμούς και τις αποφάσεις των υπερκείμενων αθλητικών
αρχών που αφορούν αγωνιστικά θέματα, καθώς και των λοιπών αρμόδιων αρχών ή οργάνων.

Αρθρο: 66
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Επωνυμία - Εδρα - Σήμα
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ
Σχόλια
H εντός " " παρ. 3 αντικαταστάθηκε με το άρ. 14 του ν. 3057/2002 (Α΄239/10.10.2002).
Κείμενο Αρθρου
1. Στην επωνυμία της εταιρείας αναφέρεται υποχρεωτικά ως πρώτο συνθετικό η επωνυμία του
ιδρυτικού αθλητικού σωματείου, ο κλάδος άθλησης, καθώς και οι λέξεις "Ανώνυμη Εταιρεία".
2. Η εταιρεία χρησιμοποιεί υποχρεωτικά ως σήμα της το έμβλημα του ιδρυτικού αθλητικού
σωματείου και τα διακριτικά γνωρίσματα της εμφάνισής του για τους αγώνες της ομάδας της. Η
εταιρεία έχει το δικαίωμα για τη με οποιονδήποτε τρόπο χρήση του σήματος και του διακριτικού
τίτλου του σωματείου. Η χρήση αυτή δεν περιορίζει τα δικαιώματα του σωματείου στον τίτλο, στο
έμβλημα, στο σήμα και στα διακριτικά εμφάνισης, που εξακολουθούν να ανήκουν στο σωματείο και
χρησιμοποιούνται ελεύθερα από αυτό σε όλα τα τμήματά του.
"3. Η έδρα της εταιρείας πρέπει να συμπίπτει κατά την ίδρυσή της με την έδρα του ιδρυτικού
αθλητικού σωματείου. Επιτρέπεται η μεταγενέστερη μεταβολή της έδρας Α.Α.Ε. ύστερα από σχετική
άδεια της Επιτροπής Επαγγελματικού Αθλητισμού και γνώμη της οικείας ομοσπονδίας και του
οικείου επαγγελματικού συνδέσμου."

Αρθρο: 67
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Απαγόρευση εισφοράς αθλητικών εγκαταστάσεων
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ
Σχόλια
H εντός " " παρ. 2 αντικαταστάθηκε με το άρ. 15 του ν. 3057/2002 (Α΄239/10.10.2002).- Σχετικά με
τα δεύτερο και τρίτο εδάφια της παρ. 1 βλ. και το άρθρο 46 του ν. 3130/2003 (Α΄76/28.3.2003).
Κείμενο Αρθρου
1. Απαγορεύεται η εισφορά από το αθλητικό σωματείο της χρήσης των αθλητικών του
εγκαταστάσεων στην εταιρεία, ως εισφορά σε είδος στο μετοχικό της κεφάλαιο. Το ιδρυτικό της
εταιρείας αθλητικό σωματείο υποχρεούται να παραχωρεί σε αυτή, στην περίπτωση που το ζητήσει,
τις αθλητικές του εγκαταστάσεις για την κάλυψη των αναγκών συμμετοχής της ομάδας της σε
επίσημες ή φιλικές διοργανώσεις, καθώς και όλων των αναγκών προπόνησης και προετοιμασίας
των αθλητών της έναντι
ανταλλάγματος, με ποσό που ισούται με το εκάστοτε ισχύον ποσοστό μισθώματος, για τη χρήση των
εθνικών γυμναστηρίων. Κατά τα λοιπά, η χρήση και η εκμετάλλευση των αθλητικών εγκαταστάσεων
ανήκει στο ιδρυτικό αθλητικό σωματείο, με την επιφύλαξη του άρθρου 56 του παρόντος νόμου.
"2. Η διάρκεια της μίσθωσης που αναφέρεται στην προηγούμενη παράγραφο πρέπει να καλύπτει
πλήρως τη διάρκεια μιας ή περισσότερων αγωνιστικών περιόδων. Η μίσθωση πρέπει να
γνωστοποιείται στη διοργανώτρια αρχή του οικείου πρωταθλήματος τουλάχιστον δέκα (10) ημέρες
πριν από την έναρξη της αγωνιστικής περιόδου."

Αρθρο: 68

Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Μετοχικό κεφάλαιο
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ
Σχόλια
Η εντός " " παρ. 9 τίθεται όπως αντικαταστάθηκε με το άρ. 16 του ν. 3057/2002 (Α΄239/10.10.2002).
Κείμενο Αρθρου
1. Το ύψος του κεφαλαίου των αθλητικών ανωνύμων εταιρειών ορίζεται από τη γενική συνέλευση
των μελών του αθλητικού σωματείου, σύμφωνα με τις διατάξεις του άρθρου 64 του παρόντος νόμου
και δεν επιτρέπεται να είναι κατώτερο του ελαχίστου ορίου, το οποίο ορίζεται από τις ειδικές
διατάξεις του παρόντος νόμου και από το προεδρικό διάταγμα του άρθρου 63 του παρόντος νόμου.
Οι μετοχές στις οποίες διαιρείται το μετοχικό κεφάλαιο των Α.Α.Ε. είναι ονομαστικές και έχουν ίση
αξία, η οποία ορίζεται στο καταστατικό της κάθε εταιρείας και η οποία δεν επιτρέπεται να είναι
μεγαλύτερη του ποσού των δέκα χιλιάδων (10.000) δραχμών κατά μετοχή.
2. Το μετοχικό κεφάλαιο της εταιρείας κατά τη σύστασή της, με μόνη εξαίρεση το προβλεπόμενο στο
άρθρο 71 παρ. 1 του παρόντος νόμου ποσοστό, καταβάλλεται σε μετρητά σύμφωνα με τα οριζόμενα
παρακάτω στις παραγράφους 3 έως και 7 του παρόντος άρθρου. Η καταβολή του κεφαλαίου γίνεται
υποχρεωτικά με κατάθεση σε λογαριασμό της εταιρείας που τηρείται σε οποιαδήποτε τράπεζα η
οποία λειτουργεί νόμιμα στην Ελλάδα. Δεν επιτρέπεται οποιαδήποτε ανάληψη ποσού μέχρι την
καταβολή του συνόλου του μετοχικού κεφαλαίου. Σε περίπτωση μη κάλυψης και μετά από δημόσια
έγγραφη του ελάχιστου μετοχικού κεφαλαίου και παρερχομένης άπρακτης της προθεσμίας που έχει
ορισθεί, τα ποσά επιστρέφονται στους καταθέτες με μέριμνα της προσωρινής επιτροπής.
3. Για την κάλυψη του μετοχικού κεφαλαίου κατά τη σύσταση της εταιρείας, με την επιφύλαξη των
περιορισμών που τίθενται στο επόμενο άρθρο, για την απόκτηση μετοχών, σειρά προτεραιότητας
έχουν τα φυσικά ή τα νομικά πρόσωπα ή ομάδα αυτών που αναφέρονται στο άρθρο 61 παρ. 1 του
παρόντος νόμου, οι συμβάσεις των οποίων είναι σε ισχύ κατά το χρόνο λήψης της σχετικής
απόφασης της γενικής συνέλευσης των μελών του σωματείου για τη μετατροπή του Τ.Α.Α. σε
Α.Α.Ε.. Εφόσον αυτά δεν υπάρχουν ή δεν το ασκήσουν ή εφόσον δεν υπάρχει Τ.Α.Α., σειρά
προτεραιότητας έχουν τα μέλη του ιδρυτικού της εταιρείας σωματείου.
4. Η προσωρινή επιτροπή της Α.Α.Ε., η οποία ορίζεται σύμφωνα με το άρθρο 64 του παρόντος
νόμου, υποχρεούται. μέσα σε προθεσμία δέκα (10) ημερών από την απόφαση της Γ.Σ., να καλέσει
με έγγραφη πρόσκληση το παραπάνω φυσικό ή νομικό πρόσωπο ή την ομάδα αυτών, με το οποίο
το ιδρυτικό σωματείο έχει καταρτίσει την προβλεπόμενη στο άρθρο 61 του παρόντος νόμου
σύμβαση, προκειμένου να ασκήσει το δικαίωμα, που του παρέχεται κατά τα ανωτέρω και που
δικαιούται να το ασκήσει μέσα σε προθεσμία δέκα (10) ημερών από την περιέλευση σε αυτό της
έγγραφης πρόσκλησης, καταβάλλοντας ταυτόχρονα ολοσχερώς σε μετρητά την αξία των μετοχών
τις οποίες επιθυμεί να αναλάβει καθένα από αυτά.
5. Σε περίπτωση κατά την οποία το παραπάνω πρόσωπο δεν ασκήσει εν όλω ή εν μέρει το
παραπάνω δικαίωμα, η προσωρινή επιτροπή της Α.Α.Ε. υποχρεούται μέσα σε προθεσμία δέκα (10)
ημερών που αρχίζει από τη λήξη της προηγούμενης προθεσμίας, να καλέσει με πρόσκληση τα μέλη
του ιδρυτικού αθλητικού σωματείου, προκειμένου να ασκήσουν το δικαίωμά τους για το σύνολο ή το
εναπομείναν μέρος του μετοχικού κεφαλαίου σε δεκαπέντε (15) ημέρες από τη δημοσίευση της
πρόσκλησης, δηλώνοντας τον αριθμό των μετοχών, καταβάλλοντας ταυτόχρονα ολοσχερώς σε
μετρητά την αξία των μετοχών τις οποίες επιθυμεί να αναλάβει καθένα από αυτά. Η πρόσκληση
δημοσιεύεται σε δύο ημερήσιες εφημερίδες που εκδίδονται στην Αθήνα και, κατά την κρίση της
προσωρινής επιτροπής, έχουν ευρύτερη κυκλοφορία σε όλη τη χώρα, οι οποίες επιλέγονται από τις
εφημερίδες του άρθρου 3 του ν.δ. 3757/1957 (ΦΕΚ 184 Α'), όπως εκάστοτε ισχύει, και σε μία τοπική
ημερήσια ή εβδομαδιαία εφημερίδα που εκδίδεται στην περιοχή της έδρα του ιδρυτικού αθλητικού
σωματείου, εφόσον η έδρα του είναι εκτός του Νομού Αττικής. Σε περίπτωση υπερκάλυψης του
μετοχικού κεφαλαίου από τα μέλη του ιδρυτικού αθλητικού σωματείου, οι μετοχές διανέμονται στα
μέλη που εγγράφησαν ανάλογα με το ποσό που κατέβαλε καθένα από αυτά, το δε πλεονάζον
κεφάλαιο επιστρέφεται στα μέλη που το κατέβαλαν.
6. Εάν και τα μέλη του ιδρυτικού αθλητικού σωματείου δεν ασκήσουν εν όλω ή εν μέρει το
παραπάνω δικαίωμα, η προσωρινή επιτροπή της Α.Α.Ε. υποχρεούται, μέσα σε προθεσμία δέκα (10)
ημερών, που αρχίζει από τη λήξη της προηγούμενης προθεσμίας, να απευθυνθεί προς το κοινό για
την κάλυψη με δημόσια εγγραφή του υπολειπόμενου μέρους του μετοχικού κεφαλαίου, με
ταυτόχρονη καταβολή ολοσχερώς σε μετρητά της αξίας των μετοχών. Η προθεσμία για την κάλυψη
του μετοχικού κεφαλαίου στην περίπτωση αυτήν είναι δεκαπέντε (15) ημέρες από τη δημοσίευση της

σχετικής πρόσκλησης, σύμφωνα με τη διαδικασία της παρ.5 εδάφιο β' του παρόντος. Για τη με
δημόσια εγγραφή κάλυψη κατά τα ανωτέρω του μετοχικού κεφαλαίου, απαιτείται άδεια της
Επιτροπής Κεφαλαιαγοράς και δεν υπάρχει υποχρέωση εισαγωγής των μετοχών στο Χρηματιστήριο
Αξιών Αθηνών.
7. Εάν, μετά την ολοκλήρωση της διαδικασίας αυτής, παραμείνει ακάλυπτο μέρος του μετοχικού
κεφαλαίου, το ιδρυτικό αθλητικό σωματείο υποχρεούται να το αναλάβει μέσα σε δέκα (10) ημέρες
από τη λήξη της παραπάνω προθεσμίας, με ταυτόχρονη καταβολή της αξίας των μετοχών
ολοσχερώς σε μετρητά. Η υποχρέωση ανάληψης από το ιδρυτικό αθλητικό σωματείο του ακάλυπτου
μέρους του μετοχικού κεφαλαίου τελεί υπό την προϋπόθεση ότι το ιδρυτικό αθλητικό σωματείο
διατηρεί σε λειτουργία και μετά τη σύσταση της Α.Α.Ε. και άλλα αθλητικά τμήματα και ισχύει μόνο
στην περίπτωση που δεν έχει καλυφθεί το ελάχιστο κεφάλαιο το οποίο προβλέπεται στην παρ. 1 του
παρόντος, διαφορετικά ακολουθεί, μέσα σε δεκαπέντε (15) ημέρες, από τη λήξη της αναφερόμενης
στο τελευταίο εδάφιο της παρ. 6 δεκαπενθήμερης προθεσμίας, σύμφωνα με τις διατάξεις του κ.ν.
2190/1920, η σύγκληση της γενικής συνέλευσης των μετόχων της Α.Α.Ε. για την τροποποίηση του
περί μετοχικού κεφαλαίου άρθρου του καταστατικού της εταιρείας και την προσαρμογή του στο ύψος
του ποσού που πραγματικά καταβλήθηκε.
8. Εάν το σωματείο δεν έχει συμβληθεί με φυσικό ή νομικό πρόσωπο ή ομάδα αυτών κατά τη
διαδικασία του άρθρου 61 του παρόντος νόμου ή δεν υφίσταται Τ.Α.Α., το πρώτο στάδιο της
παραπάνω διαδικασίας που προβλέπεται στην παρ. 4 του παρόντος παραλείπεται.
"9. Σε περίπτωση κατά την οποία η προσωρινή επιτροπή της Α.Α.Ε. δεν τηρήσει την πιο πάνω
διαδικασία και τις προβλεπόμενες προθεσμίες, η ομάδα της εταιρείας αποβάλλεται από το
πρωτάθλημα. Τη σχετική διαπιστωτική πράξη εκδίδει το Δ.Σ. του οικείου επαγγελματικού
συνδέσμου, μέσα σε προθεσμία δεκαπέντε (15) ημερών από την υποβολή σε αυτό σχετικής έκθεσης
της Επιτροπής Επαγγελματικού Αθλητισμού."
10. Οι μετοχές που αποκτώνται με την άσκηση του δικαιώματος προτίμησης από το συνδεόμενο με
τη σύμβαση του άρθρου 61 του παρόντος νόμου φυσικό ή νομικό πρόσωπο ή ομάδα αυτών, καθώς
και από τα μέλη του ιδρυτικού αθλητικού σωματείου, είναι αμεταβίβαστες για μία τριετία.
11. Η ίδρυση Α.Α.Ε. συντελείται υποχρεωτικά το αργότερο δέκα (10) ημέρες πριν από την έναρξη
του οικείου πρωταθλήματος.
12. Σε κάθε περίπτωση αύξησης του μετοχικού κεφαλαίου, τηρούνται οι σχετικές διατάξεις του κ.ν.
2190/1920, όπως εκάστοτε ισχύει.
13. Οι Α.Α.Ε. μπορούν να αυξήσουν το μετοχικό τους κεφάλαιο με κεφαλαιοποίηση οποιασδήποτε
οφειλής τους προς μετόχους ή τρίτους, πάντοτε ύστερα από σύμφωνη γνώμη αυτών. Προς τούτο
απαιτείται απόφαση της γενικής συνέλευσης των μετόχων της Α.Α.Ε., που λαμβάνεται σύμφωνα με
τις διατάξεις των άρθρων 29 παρ. 3 και 4 και 31 παρ. 2 του κ.ν.
2190/1920. Οι εκδιδόμενες μετοχές χορηγούνται στους δικαιούχους των κεφαλαιοποιούμενων
οφειλών. Η διάταξη της παρ. 2 ίου άρθρου 71 του παρόντος ισχύει αναλόγως.

Αρθρο: 69
Ημ/νία: 23.02.2012
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Μέτοχοι - Περιορισμοί στην απόκτηση μετοχών Απαγόρευση πολυϊδιοκτησίας
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ
Σχόλια
To παρόν άρ. τίθεται όπως αντικαταστάθηκε με το άρ. 17 του ν. 3057/2002 (Α΄239/10.10.2002). Στην παρ. 2 του παρόντος όπως αυτό ανικαταστάθηκε με το άρθρο 17 του ν. 3057/2002, μετά την
περίπτωση β προστέθηκε εδάφιο με την παρ. 2 του άρθρου 18 του ν. 4049/2012 ΦΕΚ Α
35/23.2.2012. Mε το άρθρο 20 του ίδιου νόμου 4049/2012 προστέθηκε παρ. 1α στο τέλος της παρ. 1
και στο τέλος της παρ. 2 προστέθηκαν τα εντός "" εδάφια.
Κείμενο Αρθρου
"1. Μέτοχοι των Α.Α.Ε. μπορούν να είναι μόνο φυσικά πρόσωπα ελληνικής ιθαγένειας, φορείς του
δημόσιου τομέα, όπως αυτός προσδιορίζεται από τις εκάστοτε ισχύουσες διατάξεις, καθώς και
ημεδαπές εταιρείες ή άλλα ημεδαπά νομικά πρόσωπα ιδιωτικού δικαίου. Με τα προαναφερόμενα
ημεδαπά πρόσωπα εξομοιώνονται τα φυσικά πρόσωπα με ιθαγένεια Κράτους - Μέλους της
Ευρωπαϊκής Ενωσης, καθώς και τα νομικά πρόσωπα ή οι εταιρείες που έχουν συσταθεί σύμφωνα
με τη νομοθεσία Κράτους - Μέλους της Ευρωπαϊκής Ενωσης και έχουν την καταστατική έδρα, την
κεντρική διοίκηση ή την κύρια εγκατάστασή τους σε ένα από τα κράτη αυτά.

«1α. Κατ' εξαίρεση των οριζομένων στην παράγραφο 1, φυσικά πρόσωπα με ιθαγένεια τρίτης χώρας
(εκτός Ευρωπαϊκής Ένωσης) μπορούν να αποκτήσουν μετοχές Α.Α.Ε. μετά από έλεγχο και άδεια
της Επιτροπής Επαγγελματικού Αθλητισμού, σύμφωνα με τις διατάξεις του παρόντος νόμου. Η
Επιτροπή Επαγγελματικού Αθλητισμού χορηγεί την ανωτέρω άδεια εφόσον κρίνει ότι ο υποψήφιος
μέτοχος πληροί τους όρους για την έγκυρη απόκτηση μετοχών Α.Α.Ε., παρέχει πλήρη εχέγγυα
αξιοπιστίας και αποδεικνύει τη νομιμότητα προέλευσης των κεφαλαίων που προορίζει να
χρησιμοποιήσει για την απόκτηση των μετοχών. Για τη χορήγηση της άδειας αυτής ισχύουν τα
οριζόμενα στην παράγραφο 5 του άρθρου 77Α του παρόντος νόμου. Επιπλέον η Επιτροπή
δικαιούται να προβαίνει σε κάθε αναγκαία κατά την κρίση της ενέργεια, ιδίως: α. Να ακολουθεί κάθε,
κατά την κρίση της, πρόσφορη διαδικασία για την πιστοποίηση της ταυτότητας του προσώπου και
της συναλλακτικής και επιχειρηματικής δραστηριότητας του υποψήφιου αγοραστή. β. Να συλλέγει,
αξιολογεί, παρακολουθεί και εξετάζει κάθε χρήσιμη πληροφορία ή στοιχείο που περιέρχεται σε
γνώση της από οποιαδήποτε διαθέσιμη σε αυτή πηγή, είτε εθνική είτε της αλλοδαπής. γ. Να ζητά τη
συνδρομή και κάθε αναγκαία σύμπραξη και ενημέρωση από κάθε προβλεπόμενη από το ισχύον
θεσμικό πλαίσιο αρχή, όπως ιδίως την Τράπεζα της Ελλάδος, τις υπηρεσίες του Υπουργείου
Εξωτερικών, την Επιτροπή Καταπολέμησης Νομιμοποίησης Εσόδων από Εγκληματικές
Δραστηριότητες, και κάθε άλλη αντίστοιχη αρχή ή υπηρεσία της αλλοδαπής για τη διερεύνηση τυχόν
ασύμβατων (υπόπτων ή ασυνηθών) δραστηριοτήτων ή συναλλαγών του υποψήφιου αγοραστή.
Πληροφορίες μπορούν να αντλούνται και από τις διεθνείς και εθνικές αθλητικές ομοσπονδίες. δ. Να
αρνείται την παροχή της ανωτέρω αδείας ή και να ανακαλεί αυτή, ιδίως σε περίπτωση αμφιβολιών
για την ακρίβεια ή καταλληλότητα των στοιχείων που έχουν προσκομιστεί ενώπιον της σχετικώς με
την εξακρίβωση των προσδιοριστικών στοιχείων της ταυτότητας του υποψήφιου αγοραστή ή σε
περίπτωση υπόνοιας εμπλοκής του σε παράνομη συναλλαγή ή δραστηριότητα. Μεταβίβαση
μετοχών σε φυσικό πρόσωπο ιθαγένειας τρίτης χώρας, η οποία διενεργείται πριν τη χορήγηση της
άδειας της Επιτροπής Επαγγελματικού Αθλητισμού, είναι απολύτως άκυρη.»
2. Απόκτηση μετοχών Α.Α.Ε. από εταιρείες επιτρέπεται μόνο:
α) Εάν πρόκειται για προσωπικές εταιρείες ή εταιρείες περιορισμένης ευθύνης, όταν το σύνολο των
εταίρων είναι φυσικά πρόσωπα, με ιθαγένεια ελληνική ή άλλου Κράτους - Μέλους της Ευρωπαϊκής
Ενωσης.
β)Εάν πρόκειται για ανώνυμες εταιρείες, όταν οι μετοχές τους είναι ονομαστικές και όλοι οι μέτοχοι
πληρούν τις προϋποθέσεις της προηγούμενης παραγράφου. Εάν μέτοχοι της ανώνυμης εταιρείας
είναι προσωπικές εταιρείες ή εταιρείες περιορισμένης ευθύνης, ισχύει ο περιορισμός της παραπάνω
υπό στοιχείο α' περίπτωσης. Εάν μέτοχοι της ανώνυμης εταιρείας είναι ανώνυμες εταιρείες, τότε
πρέπει και αυτών οι μετοχές να είναι ονομαστικές και όλοι οι μέτοχοί τους να είναι φυσικά πρόσωπα
με ιθαγένεια ελληνική ή άλλου Κράτους - Μέλους της Ευρωπαϊκής Ενωσης και ούτω καθ' εξής.«Για
την απόκτηση μετοχών Α.Α.Ε. από εταιρείες, σύμφωνα με τα οριζόμενα στην παρούσα παράγραφο,
ισχύουν στα πρόσωπα καθενός από τα μέλη της διοίκησής τους, των νομίμων εκπροσώπων τους,
καθώς και των μετόχων και των εταίρων αυτών τα κωλύματα και οι περιορισμοί της περίπτωσης β'
της παραγράφου 1 του άρθρου 3.» «Στις εταιρείες των περιπτώσεων α' και β' μπορούν να μετέχουν
και υπήκοοι τρίτων χωρών, εφόσον έχουν άδεια από την Επιτροπή Επαγγελματικού Αθλητισμού,
σύμφωνα με τις προϋποθέσεις της προηγούμενης παραγράφου.»
3. Εταιρείες και λοιπά νομικά πρόσωπα ιδιωτικού δικαίου εγγράφονται στο ειδικό βιβλίο μετόχων
Α.Α.Ε., μόνο ύστερα από άδεια της Επιτροπής Επαγγελματικού Αθλητισμού, στην οποία οφείλουν
προηγουμένως να υποβάλουν:
α) πίνακα, ο οποίος περιλαμβάνει τα πλήρη στοιχεία (ονοματεπώνυμο, πατρώνυμο, διεύθυνση) των
μελών τους, μέχρι φυσικού προσώπου, κατά τα οριζόμενα στην παράγραφο 2 του παρόντος,
β) πίνακα με τα πλήρη στοιχεία (όπως παραπάνω) των μελών του διοικητικού τους συμβουλίου ή
διαχειριστών ή άλλων οργάνων διοίκησης και
γ) βεβαίωση του νόμιμου εκπροσώπου τους για την ακρίβεια των παραπάνω στοιχείων.
Η Επιτροπή Επαγγελματικού Αθλητισμού χορηγεί την άδεια, όταν από τα παραπάνω στοιχεία δεν
διαπιστώνεται παραβίαση των διατάξεων του παρόντος νόμου. Μεταβίβαση μετοχών Α.Α.Ε. σε
νομικό πρόσωπο ιδιωτικού δικαίου ή εταιρεία, η οποία διενεργείται πριν χορηγηθεί η ανωτέρω άδεια,
είναι απολύτως άκυρη.
4. Η Α.Α.Ε. γνωστοποιεί στην Επιτροπή Επαγγελματικού Αθλητισμού κάθε απόκτηση μετοχών της
από φυσικό ή νομικό πρόσωπο μέσα σε δέκα ημέρες από τη σχετική εγγραφή στο ειδικό βιβλίο
μετόχων της.
5. Η Α.Α.Ε. ενημερώνει εγγράφως τον οικείο επαγγελματικό σύνδεσμο αδιακρίτως για κάθε
μεταβίβαση μετοχών της μέσα σε δέκα ημέρες από τη σχετική εγγραφή στο ειδικό βιβλίο μετόχων
της.
6. Οι εταιρείες και τα λοιπά νομικά πρόσωπα που συμμετέχουν στο κεφάλαιο μιας Α.Α.Ε.
γνωστοποιούν σε αυτήν μέσα σε είκοσι ημέρες οποιαδήποτε μεταβολή στην ταυτότητα των
προσώπων που αναφέρονται στις περιπτώσεις α' και β' της παραγράφου 3, μέχρι φυσικού
προσώπου, προσκομίζοντας σχετικό πίνακα και βεβαίωση του νόμιμου εκπροσώπου τους, κατά τα
οριζόμενα στην προηγούμενη παράγραφο.

7. Η Α.Α.Ε. γνωστοποιεί στον οικείο επαγγελματικό σύνδεσμο και στην Επιτροπή Επαγγελματικού
Αθλητισμού κάθε μεταβολή, κατά την έννοια της προηγούμενης παραγράφου, στην ταυτότητα των
προσώπων που αναφέρονται στις περιπτώσεις α' και β' της παραγράφου 3, μέχρι φυσικού
προσώπου, μέσα σε τριάντα ημέρες από τη συντέλεση κάθε μεταβολής.
8. Εν ενεργεία αθλητές, προπονητές, διαιτητές, παρατηρητές διαιτησίας, διαμεσολαβητές της
παραγράφου 9 του άρθρου 90 του παρόντος, ιδιοκτήτες πρακτορείων προγνωστικών αγώνων ή
στοιχημάτων, οι σύζυγοι αυτών και οι μέχρι δεύτερου βαθμού συγγενείς τους απαγορεύεται, με
ποινή απόλυτης ακυρότητας της δικαιοπραξίας, να αποκτούν μετοχές Α.Α.Ε. του αθλήματος σε
σχέση με το οποίο δραστηριοποιούνται αθλητικά ή επαγγελματικά.
9. Α.Α.Ε., μέτοχος Α.Α.Ε., μέλη ή διοικητές νομικού προσώπου ιδιωτικού δικαίου ή εταιρείας που
συμμετέχει στο κεφάλαιο Α.Α.Ε., καθώς και οι σύζυγοι και οι μέχρι δεύτερου βαθμού συγγενείς όλων
των παραπάνω φυσικών προσώπων, απαγορεύεται, με ποινή απόλυτης ακυρότητας της
δικαιοπραξίας, να αποκτούν αμέσως ή εμμέσως, όπως, ιδίως δια παρένθετων προσώπων, μετοχές
ή δικαιώματα διοίκησης ή να αναλαμβάνουν διευθυντικά καθήκοντα άλλης Α.Α.Ε., του ιδίου ή άλλου
αθλήματος.
Ως απαγορευμένη έμμεση απόκτηση, κατά την έννοια της προηγούμενης παραγράφου, θεωρείται
και αυτή που επιτυγχάνεται μέσω άλλου νομικού προσώπου ή εταιρείας, εφόσον πρόκειται για
συνδεδεμένη επιχείρηση κατά την έννοια του άρθρου 42ε παράγραφος 5 του Κ.Ν. 2190/1920 ή στην
οποία το υποκείμενο στους ως άνω περιορισμούς πρόσωπο είτε κατέχει ποσοστό μεγαλύτερο του
είκοσι τοις εκατό (20%) του κεφαλαίου ή των δικαιωμάτων ψήφου είτε συμμετέχει στο όργανο
διοίκησής της ή καθ' οιονδήποτε τρόπο στη διαχείρισή της είτε ασκεί κυριαρχική επιρροή στη
διοίκηση ή τη λειτουργία της, ανεξάρτητα από το ποσοστό κεφαλαίου που διαθέτει σε αυτήν.
10. Διαχειριστές ή μέλη οργάνου διοίκησης ή διευθυντικά στελέχη Α.Α.Ε., καθώς και οι σύζυγοι και οι
μέχρι δεύτερου βαθμού συγγενείς τους, νομικά πρόσωπα ιδιωτικού δικαίου ή εταιρείες που
αποκτούν δικαιώματα διοίκησης ή ασκούν διευθυντικά καθήκοντα Α.Α.Ε. απαγορεύεται, με ποινή
απόλυτης ακυρότητας της δικαιοπραξίας, να αποκτούν αμέσως ή εμμέσως, σύμφωνα με την έννοια
της προηγούμενης παραγράφου, μετοχές ή δικαιώματα διοίκησης ή να αναλαμβάνουν διευθυντικά
καθήκοντα άλλης Α.Α.Ε. του ίδιου ή άλλου αθλήματος. Η απαγόρευση αυτή ισχύει και για τα φυσικά
πρόσωπα που είτε συμμετέχουν στη διοίκηση, είτε ασκούν διευθυντικά καθήκοντα είτε είναι μέλη
των ως άνω νομικών προσώπων ή εταιρειών που αποκτούν δικαιώματα διοίκησης ή ασκούν
διευθυντικά καθήκοντα μιας Α.Α.Ε.
Πρόσωπα στα οποία έχει ανατεθεί η οικονομική διαχείριση Τ.Α.Α. ή είναι μέλη ή διοικητές τέτοιων
νομικών προσώπων, απαγορεύεται, με ποινή απόλυτης ακυρότητας της δικαιοπραξίας, να
αποκτούν μετοχές ή να αναλαμβάνουν διαχειριστικά ή διευθυντικά καθήκοντα Α.Α.Ε. άλλου
ιδρυτικού αθλητικού σωματείου, καθώς και να συμμετέχουν ως μέλη ή διοικητές σε νομικά πρόσωπα
ή εταιρείες που είναι μέτοχοι μιας τέτοιας Α.Α.Ε.
11. Οι περιορισμοί των παραγράφων 9 και 10, με εξαίρεση τις απαγορεύσεις που απευθύνονται στις
ίδιες τις Α.Α. Ε., δεν ισχύουν όταν πρόκειται για απόκτηση μετοχών ή δικαιωμάτων διοίκησης ή για
την ανάληψη διευθυντικών καθηκόντων σε άλλη Α.Α.Ε., η οποία ιδρύθηκε από το ίδιο αθλητικό
σωματείο και δραστηριοποιείται σε διαφορετικό άθλημα.
12. Σε περίπτωση κατά την οποία παραβιασθεί κάποια από τις διατάξεις των προηγούμενων
παραγράφων του άρθρου αυτού με υπαιτιότητα οργάνων της Α.Α.Ε., η ομάδα της αποβάλλεται από
το πρωτάθλημα, με απόφαση του οικείου δικαιοδοτικού οργάνου, το οποίο επιλαμβάνεται ύστερα
από έκθεση της Επιτροπής Επαγγελματικού Αθλητισμού ή μετά από προσφυγή όποιου έχει έννομο
συμφέρον.
13. Οποιος με πρόθεση παραβιάζει τις απαγορεύσεις των παραγράφων 3, 6, 8, 9 και 10 του
παρόντος άρθρου τιμωρείται με φυλάκιση και χρηματική ποινή έως πεντακόσιες χιλιάδες (500.000)
ευρώ.
Εξουσιοδοτήσεις ή ιδιωτικά συμφωνητικά με τα οποία επιτυγχάνεται εικονική συμμετοχή στο
κεφάλαιο μιας Α.Α.Ε. ή αντέγγραφα σχετικά με την καταβολή του τιμήματος αγοράς μετοχών,
ενεχυριάσεις μετοχών, συμβάσεις εντολής, παραχωρήσεις δικαιωμάτων διοίκησης και κάθε άλλη
πράξη που άγει σε καταστρατήγηση των διατάξεων των παραγράφων 8, 9 και 10 του παρόντος
άρθρου, πάσχουν από απόλυτη ακυρότητα.
14. Οι περιορισμοί και προϋποθέσεις που ορίζονται με τις διατάξεις του άρθρου αυτού, καθώς και με
αυτές του άρθρου 69Α ισχύουν και για τα φυσικά ή νομικά πρόσωπα που έχουν αποκτήσει μετοχές
ή δικαιώματα διοίκησης Α.Α.Ε. πριν από τη δημοσίευση του παρόντος νόμου, οφείλουν δε να έχουν
συμμορφωθεί με αυτές έως την 31.12.2002. Με την παρέλευση της ημερομηνίας αυτής τα φυσικά ή
νομικά πρόσωπα που δεν έχουν τηρήσει τις ανωτέρω προϋποθέσεις ή εμπίπτουν στους ανωτέρω
περιορισμούς, εάν είναι μέτοχοι Α.Α.Ε., δεν δικαιούνται πλέον να μετέχουν ή να εκπροσωπούνται σε
οποιοδήποτε εταιρικό όργανο, συμπεριλαμβανομένης της γενικής συνέλευσης των μετόχων, και οι
μετοχές τους δεν παρέχουν δικαίωμα ψήφου, συμμετοχής στα εταιρικά κέρδη ή οποιοδήποτε άλλο
δικαίωμα ή εξουσία, ενώ εάν είναι διαχειριστές, διευθυντές ή όργανα διοίκησης Α.Α.Ε., εκπίπτουν
αυτοδικαίως από τις ιδιότητές τους αυτές, οι δε τυχόν συμβάσεις που έχουν συνάψει με την Α.Α.Ε.
θεωρούνται απολύτως άκυρες."

Αρθρο: 69Α
Ημ/νία: 10.10.2002
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Επιπλέον προϋποθέσεις για απόκτηση ποσοστών Α.Α.Ε.
Λήμματα
ΑΝΩΝΥΜΕΣ ΑΘΛΗΤΙΚΕΣ ΕΤΑΙΡΕΙΕΣ, ΠΟΣΟΣΤΑ, ΑΠΟΚΤΗΣΗ ΠΟΣΟΣΤΩΝ, ΠΡΟΥΠΟΘΕΣΕΙΣ
ΑΠΟΚΤΗΣΗΣ
Σχόλια
Το παρόν άρθρο προστέθηκε με το άρθρο 18 του ν. 3057/2002 (Α΄239/10.10.2002).
Κείμενο Αρθρου
"1. Για μεταβιβάσεις μετοχών με τις οποίες κάποιο φυσικό ή νομικό πρόσωπο αποκτά συνολικά
ποσοστό 10% και άνω του μετοχικού κεφαλαίου μιας Α.Α.Ε., απαιτείται πάντοτε προηγούμενη άδεια
της Επιτροπής Επαγγελματικού Αθλητισμού, για τη χορήγηση της οποίας, εκτός από όσα
προβλέπονται στο άρθρο 69 του παρόντος, ο αποκτών οφείλει να προσκομίσει τα ακόλουθα
δικαιολογητικά:
α) Φορολογική και ασφαλιστική του ενημερότητα.
β) Θεωρημένα αντίγραφα των φορολογικών του δηλώσεων ή, σε περίπτωση νομικού προσώπου,
των ισολογισμών των τριών τελευταίων ετών.
γ) Αντίγραφο ποινικού μητρώου του ίδιου ή, αν πρόκειται για νομικό πρόσωπο, των νόμιμων
εκπροσώπων του, από το οποίο να προκύπτει ότι στα ως άνω πρόσωπα δεν συντρέχουν τα
κωλύματα των εδαφίων β' και γ' της παραγράφου 1 του άρθρου 3 του παρόντος και
δ) Βεβαίωση της Επιτροπής Φιλάθλου Πνεύματος ότι δεν έχει τιμωρηθεί ο ίδιος ή, σε περίπτωση
νομικού προσώπου, οι νόμιμοι εκπρόσωποί του σύμφωνα με τις διατάξεις του άρθρου 130 του
παρόντος ή ότι έχουν εκτίσει τυχόν ποινή που τους είχε επιβληθεί.
2. Για μεταβιβάσεις μετοχών με τις οποίες αποκτάται συνολικά ποσοστό 33% και άνω του μετοχικού
κεφαλαίου Α.Α.Ε. από κάποιο φυσικό ή νομικό πρόσωπο, εκτός από τα δικαιολογητικά που
προβλέπονται στην παράγραφο 1, υποβάλλεται και τριετές επιχειρηματικό σχέδιο, εγκεκριμένο από
ανεξάρτητη εταιρεία ορκωτών ελεγκτών λογιστών ή συμβούλων, στο οποίο περιλαμβάνονται σχέδια
δράσης για την Α.Α.Ε., αναμενόμενα αποτελέσματα και συγκεκριμένες πηγές χρηματοδότησης. Τα
ανωτέρω ισχύουν και για την απόκτηση ποσοστού 33% και άνω του μετοχικού κεφαλαίου μιας
Α.Α.Ε., συνολικά, από περισσότερα του ενός φυσικά ή νομικά πρόσωπα, όταν τα πρόσωπα αυτά
είτε είναι μέχρι τρίτου βαθμού συγγενείς είτε υφίσταται μεταξύ τους σχέση εργασίας, σύμβαση έργου
ή εντολής είτε είναι συνδεδεμένες επιχειρήσεις κατά την έννοια του άρθρου 42ε παράγραφος 5 του
Κ.Ν.
2190/1920 είτε όταν τα πρόσωπα αυτά συμφωνούν για την από κοινού ανάληψη της διοίκησης μιας
Α.Α.Ε.
3. Για τη χορήγηση της άδειας που προβλέπεται στις παραπάνω παραγράφους, ισχύουν τα
οριζόμενα στην παράγραφο 5 του άρθρου 77Α του παρόντος."

Αρθρο: 70
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Αύξηση μετοχικού κεφαλαίου εταιρείας σε περίπτωση ανόδου της σε ανώτερη κατηγορία
πρωταθλήματος
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ
Σχόλια
H εντός " " παρ. 2 τίθεται όπως αντικαταστάθηκε με το άρ. 19 του ν. 3057/2002 (Α΄239.10.10.2002).
Κείμενο Αρθρου
1. Σε περίπτωση ανόδου της ομάδας Α.Α.Ε. σε ανώτερη κατηγορία, η εταιρεία έχει υποχρέωση να
αυξήσει το μετοχικό της κεφάλαιο τουλάχιστον μέχρι το ελάχιστο όριο που τίθεται για την κατηγορία
αυτήν. Η αύξηση του μετοχικού κεφαλαίου πρέπει να έχει ολοκληρωθεί και η αξία των μετοχών να
έχει καταβληθεί το αργότερο δέκα (10) ημέρες πριν από την έναρξη του πρωταθλήματος.

"2. Η ομάδα της Α.Α.Ε. που δεν συμμορφώνεται με τις διατάξεις της προηγούμενης παραγράφου,
αποβάλλεται από το πρωτάθλημα της κατηγορίας στην οποία είχε ανέλθει. Τη σχετική διαπιστωτική
πράξη εκδίδειτο Δ.Σ. του οικείου επαγγελματικού συνδέσμου εντός δεκαπέντε (15) ημερών από την
υποβολή σε αυτό σχετικής έκθεσης της Επιτροπής Επαγγελματικού Αθλητισμού."

Αρθρο: 71
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Εισφορά σε είδος - Πάγιο μέρισμα
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ
Σχόλια
Η παρ. 5 προστέθηκε με το άρ. 20 του ν. 3057/2002 (Α΄239/10.10.2002).
Κείμενο Αρθρου
1. Η κατά το άρθρο 66 του παρόντος νόμου χρήση της επωνυμίας και των λοιπών διακριτικών
γνωρισμάτων του ιδρυτικού αθλητικού σωματείου, ως στοιχείου της επωνυμίας της Α.Α.Ε., θεωρείται
αυτοδίκαιη, με τη σύσταση της εταιρείας, εισφορά σε είδος και αντιπροσωπεύει το δέκα τοις εκατό
(10%) του συνολικού μετοχικού κεφαλαίου της. Η εισφορά αυτή τελεί υπό την προϋπόθεση ότι το
ιδρυτικό αθλητικό σωματείο διατηρεί σε λειτουργία και μετά τη σύσταση της Α.Α.Ε. και άλλα αθλητικό
τμήματα. Υπό την προϋπόθεση αυτήν εκδίδονται στην επωνυμία του ιδρυτικού αθλητικού σωματείου
και παραδίδονται στο νόμιμο εκπρόσωπό του ονομαστικές μετοχές που αντιπροσωπεύουν το δέκα
τοις εκατό (10%) του συνολικού μετοχικού κεφαλαίου της εταιρείας και οι οποίες είναι προνομιούχες
με δικαίωμα ψήφου με τα αναφερόμενα κατωτέρω προνόμια και αμεταβίβαστες.
2. Σε περίπτωση αύξησης του μετοχικού κεφαλαίου της εταιρείας, ποσοστό δέκα τοις εκατό (10%)
του μετοχικού κεφαλαίου που θα προέλθει από την αύξηση αυτήν θεωρείται ότι καλύπτει
αυτοδικαίως το ιδρυτικό της εταιρείας αθλητικό σωματείο, στο οποίο και παραδίδονται ονομαστικές
μετοχές που αντιπροσωπεύουν το δέκα τοις εκατό (10%) του ποσού της αύξησης του κεφαλαίου, ως
αντάλλαγμα για την, κατά την παρ. 1 του παρόντος, εισφορά του. Η αξία των μετοχών, που
εκδίδονται κατά τα ανωτέρω στην επωνυμία του σωματείου, καταβάλλεται από τους
εγγραφόμενους, για την κάλυψη του κεφαλαίου της αύξησης, μετόχους, κατά το λόγο του αριθμού
των αποκτώμενων από καθένα από αυτούς μετοχών ταυτόχρονα με την καταβολή της αξίας των
μετοχών αυτών.
3. Οι αναφερόμενες στις προηγούμενες παραγράφους του παρόντος άρθρου μετοχές είναι
προνομιούχες, κατά την έννοια του εδαφ. β' της παρ. 1 και της παρ. 2 του όρθρου 3 του κ.ν.
2190/1920, όπως εκάστοτε ισχύει. Ειδικότερα τα προνόμια αυτά συνίστανται: α) στην απόληψη προ
των κοινών μετοχών του κατά το άρθρο 45 του κ.ν. 2190/1920 πρώτου μερίσματος και στην
προνομιακή απόδοση του αναλογούντος στους κατόχους προνομιούχων μετοχών κεφαλαίου από το
προϊόν της εκκαθάρισης εταιρικής περιουσίας και β) στην απόληψη από το ιδρυτικό αθλητικό
σωματείο σταθερού ποσοστού δέκα τοις εκατό (10%) των καθαρών κατά χρήση εισπράξεων της
εταιρείας από αγώνες. Ως καθαρές εισπράξεις νοούνται οι πραγματοποιούμενες στους κάθε φύσεως
αγώνες της εταιρείας, όπως αυτές προκύπτουν από το οικείο φύλλο εκκαθάρισης και ύστερα από
έλεγχο της διοργανώτριας. Αν τα διανεμόμενα κέρδη της εταιρείας σε ορισμένη εταιρική χρήση είναι
τόσα, ώστε το συνολικώς καταβλητέο μέρισμα στο ιδρυτικό αθλητικό σωματείο να υπερβαίνει το
προαναφερόμενο πάγιο μέρισμα, τότε το σωματείο έχει δικαίωμα στη διαφορά.
4. Για τα αποκτώμενα κατά την προηγούμενη παράγραφο μερίσματα το αθλητικό σωματείο
απαλλάσσεται από το φόρο εισοδήματος.
"5. Απαγορεύεται η παροχή μετο καταστατικό Α.Α.Ε. οποιουδήποτε προνομίου σε μετοχές της, πλην
των προνομίων που προβλέπονται στο παρόν άρθρο."

Αρθρο: 72
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Αποθεματικό

Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ
Κείμενο Αρθρου
1. Το ποσό που αφαιρείται κατά εταιρική χρήση, από τα καθαρά κέρδη της εταιρείας, για τη
δημιουργία τακτικού αποθεματικού ανέρχεται τουλάχιστον σε ποσοστό δέκα τοις εκατό (10%) των
κερδών. Η υποχρέωση για τη δημιουργία αυτού του αποθεματικού υφίσταται ανεξάρτητο του ύψους
του αποθεματικού σε σχέση με το κεφάλαιο της εταιρείας.
2. Τα ποσά που εισπράττονται από την εταιρεία λόγω μεταγραφής αθλητών της απαγορεύεται να
διανεμηθούν μεταξύ των μετόχων πριν εκπληρωθούν οι υποχρεώσεις αυτής προς τους
εργαζόμενους ή τρίτους.

Αρθρο: 73
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Υποκατάσταση των εταιρειών στις υποχρεώσεις και στα δικαιώματα των αθλητικών σωματείων
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ
Κείμενο Αρθρου
1. Κάθε εταιρεία με την ίδρυσή της, και χωρίς άλλη οποιαδήποτε διατύπωση, υποκαθίσταται σε όλα
τα ενοχικά δικαιώματα, καθώς και τις ενοχικές υποχρεώσεις, του ιδρυτικού αθλητικού σωματείου, οι
οποίες είτε είχαν αναληφθεί είτε δημιουργήθηκαν από τη δραστηριότητα του Τ.Α.Α. ή από άλλο
έγγραφο και προκύπτουν από τα επίσημα βιβλία του αθλητικού σωματείου ή Τ.Α.Α. προς το
Δημόσιο, κάθε νομικό πρόσωπο δημοσίου ή ιδιωτικού δικαίου και προς οποιονδήποτε τρίτο. Δεν
περιλαμβάνονται στην υποκατάσταση οι ενοχικές υποχρεώσεις που αφορούν τη δημιουργία
αθλητικών εγκαταστάσεων.
2. Εκκρεμείς δίκες στα προαναφερόμενα δικαιώματα και υποχρεώσεις συνεχίζονται επ' ονόματι της
εταιρείας, η οποία νομιμοποιείται ενεργητικά και παθητικά, χωρίς να επέρχεται βίαιη διακοπή της
δίκης.
3. Σε περίπτωση που το σύνολο των ιδίων κεφαλαίων της εταιρείας, όπως προσδιορίζονται στον
ισολογισμό της γίνει κατώτερο από το μισό (1/2) του μετοχικού κεφαλαίου της, το Δ.Σ. υποχρεούται
να συγκαλέσει τη γενική συνέλευση μέσα σε προθεσμία έξι (6) μηνών από τη λήξη της χρήσης,
προκειμένου αυτή να αποφασίσει τη λύση της εταιρείας ή την υιοθέτηση άλλου μέτρου.

Αρθρο: 74
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Διοικητικό Συμβούλιο - Εταιρική χρήση
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ
Κείμενο Αρθρου
1. Το ιδρυτικό της εταιρείας αθλητικό σωματείο έχει δικαίωμα διορισμού ενός (1) μέλους στο Δ.Σ. της
εταιρείας. Το δικαίωμα αυτό πρέπει να προβλέπεται υποχρεωτικά στο καταστατικό της Α.Α.Ε. και
τελεί υπό την προϋπόθεση ότι το ιδρυτικό αθλητικό σωματείο διατηρεί σε λειτουργία και μετά τη
σύσταση της Α.Α.Ε. και άλλα αθλητικά τμήματα. Για τη διαμόρφωση της σχετικής καταστατικής
ρήτρας αρκούν τα προβλεπόμενα από τις παρ. 3 και 4 του άρθρου 18 του κ.ν. 2190/1920, όπως
εκάστοτε ισχύει.
2. Δεν επιτρέπεται να είναι μέλος Δ.Σ. αθλητικής ανώνυμης εταιρείας πρόσωπο στο οποίο έχει
επιβληθεί τελεσίδικα οποιασδήποτε μορφής πειθαρχική ποινή, πλην αυτής της επίπληξης, δύο (2)
τουλάχιστον φορές μέσα σε δύο (2) συνεχή έτη και με συνολική ποινή τουλάχιστον τεσσάρων (4)
μηνών, για οποιαδήποτε παράβαση του παρόντος νόμου ή της αθλητικής γενικά νομοθεσίας. Το
κώλυμα της παρούσας παραγράφου ισχύει κάθε φορά για μια πλήρη τριετία από την επιβολή της
δεύτερης ποινής. Σε περίπτωση ποινής έκπτωσης από το εταιρικό αξίωμα, το κώλυμα αρχίζει μετά
την έκτιση της ποινής.

3. Η κατά το καταστατικό της εταιρείας θητεία των μελών του Δ.Σ. δεν επιτρέπεται να υπερβαίνει τα
έξι (6) έτη. Τα μέλη του Δ.Σ. είναι επανεκλέξιμα και ελευθέρως ανακλητά.
4. Η χρήση της εταιρείας αρχίζει την 1η Ιουλίου κάθε έτους και λήγει την 30ή Ιουνίου του επόμενου
έτους, εκτός αν ορίζεται διαφορετικά από το προεδρικό διάταγμα της παρ. 1 του άρθρου 63 του
παρόντος νόμου. Ειδικά η πρώτη, μετά τη σύσταση της εταιρείας, χρήση διαρκεί έως το τέλος της
επόμενης, του χρόνου ίδρυσης, χρήσης.

Αρθρο: 75
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Εποπτεία - Ελεγχος
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ
Σχόλια
Οι εντός " " λέξεις της περ. β) αντικαταστάθηκαν και η περ. γ) προστέθηκε με την παρ. 1 του άρθρου
21 του ν. 3057/2002 (Α΄239/10.120.2002), ενώ η παρ. 3 αντικαταστάθηκε και οι παρ. 4 και 5
προστέθηκαν με τις παρ. 2 και 3 αντιστοίχως του ιδίου άρ. και νόμου.
Κείμενο Αρθρου
1. Οι Α.Α.Ε. εποπτεύονται:
α) από τον Υπουργό Ανάπτυξης ως προς τη σύσταση, την τροποποίηση του καταστατικού τους και
τη λειτουργία τους,
β) "από τον Υπουργό Πολιτισμού" για τα λοιπά θέματα που
προβλέπονται στον παρόντα νόμο.
"γ) από την Επιτροπή Επαγγελματικού Αθλητισμού, σύμφωνα με τα οριζόμενα στον παρόντα νόμο".
2. Το μητρώο των Α.Α.Ε. τηρείται στην αρμόδια κεντρική υπηρεσία του Υπουργείου Ανάπτυξης,
σύμφωνα με το άρθρο 7β' παρ. 8 του κ.ν.
2190/1920, όπως εκάστοτε ισχύει.
"3. Ο κατ' άρθρο 36 και επόμενα του ΚΝ 2190/1920 τακτικός έλεγχος και ο κατ' άρθρο 40 και
επόμενα του ίδιου νόμου έλεγχος των Α.Α.Ε. ασκείται από έναν τουλάχιστον ορκωτό λογιστή,
σύμφωνα με την εκάστοτε ισχύουσα νομοθεσία. Στον ισολογισμό αναγράφεται ξεχωριστά ο
λογασρειασμός "Ταμειακές Διευκολύνσεις Μετόχων". Σχετικές προβλέψεις για τα παραπάνω
διαλαμβάνονται υποχρεωτικά στο καταστατικό κάθε Α.Ε.".
"4. Ο Υπουργός Πολιτισμού δύναται να δώσει εντολή για διενέργεια ελέγχου των δαπανών και των
εν γένει λογαριασμών Α.Α.Ε. από το Ελεγκτικό Συνέδριο του άρθρου 98 του Συντάγματος.
5. Το ιδρυτικό μιας Α.Α.Ε. αθλητικό σωματείο νομιμοποιείται να προβαίνει σε οποιαδήποτε δικαστική
ή εξώδικη ενέργεια ενώπιον κάθε δικαστηρίου ή αρχής για την εφαρμογή της κείμενης νομοθεσίας
σχετικά με τη λειτουργία της."

Αρθρο: 76
Ημ/νία: 23.02.2012
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Συγχωνεύσεις Α.Α.Ε.
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ, ΑΠΟΤΙΜΗΣΗ ΑΞΙΑΣ ΑΘΛΗΤΩΝ,
ΣΥΓΧΩΝΕΥΣΕΙΣ ΑΑΕ
Σχόλια
To παρόν άρθρο τίθεται εις αντικατάσταση του παλαιού καταργηθέντος με το άρ. 22 του ν.
3057/2002 (Α΄239/10.10.2002). Στο τέλος της παρ. 1 του παρόντος όπως αντικαταστάθηκε με το
άρθρο 22 του ν. 3057/2002 προστέθηκαν οι εντός "" φράσεις με την παρ. 2 του άρθρου 16 του ν.
4049/2012 ΦΕΚ Α 35/23.2.2012
Κείμενο Αρθρου
"1. Επιτρέπεται μετά από άδεια της Επιτροπής Επαγγελματικού Αθλητισμού η συγχώνευση δύο ή

περισσότερων Α.Α.Ε. που καλλιεργούν τον ίδιο κλάδο άθλησης, σύμφωνα με τις διατάξεις των
άρθρων 68 επ. του Κ.Ν. 2190/1920 περί ανωνύμων εταιρειών «εφόσον τα συγχωνευόμενα νομικά
πρόσωπα εδρεύουν εντός της ίδιας Περιφέρειας. Για τη συγχώνευση μεταξύ Αθλητικών Ανωνύμων
Εταιριών, καθώς και για την αλλαγή έδρας ή επωνυμίας, απαιτείται και η ρητή συναίνεση των
ιδρυτικών των Α.Α.Ε. αθλητικών σωματείων.»
2. Κάθε είδους δικαιώματα και υποχρεώσεις, μεταξύ των ιδρυτικών αθλητικών σωματείων και των
συγχωνευόμενων Α.Α. Ε. εξακολουθούν να υφίστανται και να δεσμεύουν τα ιδρυτικά αθλητικά
σωματεία και τη μετά τη συγχώνευση προκύπτουσα Α.Α.Ε., προσδιορίζονται δε ειδικότερα στο
καταστατικό της.
3. Η Α.Α.Ε. που προκύπτει μετά τη συγχώνευση μπορεί να χρησιμοποιεί την επωνυμία και τα
διακριτικά γνωρίσματα μιας ή περισσότερων από τις συγχωνευόμενες Α.Α.Ε. ή, μετά από άδεια της
οικείας Ομοσπονδίας, οποιαδήποτε άλλη επωνυμία ή διακριτικό γνώρισμα. Η ομάδα της Α.Α.Ε. που
προκύπτει μετά τη συγχώνευση εντάσσεται αυτοδικαίως στην ανώτερη αγωνιστική κατηγορία, στην
οποία έχει αποκτήσει δικαίωμα συμμετοχής μία τουλάχιστον από τις ομάδες των συγχωνευόμενων
Α.Α.Ε.
4. Για τη συγχώνευση Α.Α.Ε. απαιτείται η προσκόμιση επιχειρηματικού σχεδίου σύμφωνα με τα
προβλεπόμενα στην παράγραφο 2 του άρθρου 69Α του παρόντος, καθώς και των ακόλουθων
δικαιολογητικών, για καθεμιά από τις συγχωνευόμενες Α.Α. Ε. :
α) Πιστοποιητικό οικονομικού ελέγχου από ορκωτούς ελεγκτές λογιστές.
β) Βεβαίωση φορολογικού ελέγχου των τριών τελευταίων χρήσεων.
γ) Εκθεση αποτίμησης της αξίας της μετοχής με τη χρήση των κοινά παραδεκτών μεθόδων
σύμφωνα με τις διατάξεις του άρθρου 9 του Κ.Ν. 2190/1920."

Αρθρο: 76Α
Ημ/νία: 23.02.2012
Περιγραφή όρου θησαυρού: ΑΘΛΗΤΕΣ
Τίτλος Αρθρου
"Αποτίμηση αξίας αθλητών
Σχόλια
- Το παρόν άρθρο προστέθηκε με το άρθρο 17 του ν. 3262/2004 (Α΄ 173/15.9.2004).- Οι παρ. 1 και
4 τίθενται όπως αντικαταστάθηκαν με τις περ. α) και β) αντιστοίχως της παρ. 4 του άρθρου 2 του ν.
3372/2005 (Α΄ 187/2.8.2005). *** προσοχή: σύμφωνα με την παρ. 1 του άρθρου 19 του ν.
3708/2008 (Α΄ 210/8.10.2008), η ισχύς των διατάξεων του π α ρ ό ν τ ο ς άρθρου περί αποτίμησης
της αξίας των αθλητών των αθλητικών ανωνύμων εταιρειών, π α ρ α τ ε ί ν ε τ α ι για μία δ ι ε τ ί α
από τη δημοσίευση του ανωτέρω νόμου (μέχρι 8.12.2008). *** ΠΡΟΣΟΧΗ!!! Η παρ. 1 του άρθρου 17
του ν. 4049/2012 ΦΕΚ Α 35/23.2.2012 ορίζει ότι :" Η ισχύς των διατάξεων του άρθρου 76Α του ν.
2725/1999, που προστέθηκε με το άρθρο 17 του ν. 3262/ 2004 και τροποποιήθηκε με το άρθρο 2
παράγραφος 4 του ν. 3372/2005, η οποία παρατάθηκε με το άρθρο 19 παράγραφος 1 του ν.
3708/2008, παρατείνεται για τρία έτη από τη λήξη της." -Στην παρ. 2 του παρόντος η φράση «έναν
εκπρόσωπο της ΕΠΑΕ ή του ΕΣΑΚΕ κατά περίπτωση» αντικαθίσταται από τη φράση «έναν
εκπρόσωπο της οικείας διοργανώτριας αρχής του πρωταθλήματος επαγγελματικών κατηγοριών ποδοσφαίρου, καλαθοσφαίρισης ή πετοσφαίρισης κατά περίπτωση» και στη φράση «έναν
εκπρόσωπο του Π.Σ.Α.Π. ή του Π.Σ.Α.Κ.» προστίθενται οι λέξεις «ή του Π.Α.Σ.Α.Π.. »
Κείμενο Αρθρου
*** (βλ. σχόλια)
«1. Για την εφαρμογή των άρθρων 47 και 48 παρ. 1 περ. γ' του κ. ν. 2190/1920 και για περίοδο μιας
τριετίας από τη δημοσίευση του παρόντος νόμου, στο σύνολο των ιδίων κεφαλαίων των Α.Α.Ε.,
συνυπολογίζεται κατ' εξαίρεση και η πλασματική αξία των αθλητών της, όπως αυτή προσδιορίζεται,
σύμφωνα με τα οριζόμενα στην παράγραφο 4 του παρόντος άρθρου, ανά χρήση και εντός τριών
μηνών από τη λήξη της, από πενταμελή επιτροπή με θητεία διάρκειας δύο ετών, συγκροτούμενη με
απόφαση του Υπουργού Πολιτισμού που δημοσιεύεται στην Εφημερίδα της Κυβερνήσεως.
Αντίγραφο της απόφασης με την οποία προσδιορίζεται το ύψος της πλασματικής αξίας των αθλητών
κάθε Α.Α.Ε. διαβιβάζεται από την ως άνω επιτροπή στη Διεύθυνση Ανωνύμων Εταιριών και Πίστεως
του Υπουργείου Ανάπτυξης - Γενική Γραμματεία Εμπορίου, προκειμένου να συνυπολογισθεί στα ίδια
κεφάλαια, εφόσον προκύψει ανάγκη εφαρμογής των άρθρων 47 και 48 παρ. 1 περ. γ' του κ.ν.
2190/1920.»
2. Η Επιτροπή αποτελείται από έναν εκπρόσωπο του Υπουργείου Ανάπτυξης, έναν εκπρόσωπο του
Υπουργείου Οικονομίας και Οικονομικών και έναν εκπρόσωπο της Γενικής Γραμματείας Αθλητισμού,
καθώς και «έναν εκπρόσωπο της οικείας διοργανώτριας αρχής του πρωταθλήματος επαγγελματικών
κατηγοριών - ποδοσφαίρου, καλαθοσφαίρισης ή πετοσφαίρισης κατά περίπτωση» και «ή του
Π.Α.Σ.Α.Π.. » κατά περίπτωση, οριζόμενοι αντίστοιχα από τον οικείο επαγγελματικό σύνδεσμο ή

συνδικαλιστικό φορέα.
3. Με την παραπάνω απόφαση ρυθμίζονται θέματα που αφορούν τη σύνθεση, την οργάνωση και τη
λειτουργία της Επιτροπής. Με κοινή απόφαση του Υπουργού Πολιτισμού και του Υπουργού
Οικονομίας και Οικονομικών, ορίζεται η αποζημίωση των μελών της Επιτροπής. Η δαπάνη της
αποζημίωσης βαρύνει τους επαγγελματικούς συνδέσμους.
«4. Για τον προσδιορισμό της πλασματικής αξίας των αθλητών κάθε Α.Α.Ε., που αναφέρεται στην
παράγραφο 1 του παρόντος άρθρου, τα κριτήρια που λαμβάνονται υπόψη είναι τα ποσά που
αναγράφονται στο συμβόλαιο υπέρ του αθλητή και υπέρ της Α.Α.Ε. ή του αθλητικού σωματείου απ'
όπου προήλθε, η διάρκεια του συμβολαίου, η ηλικία του αθλητή, ο αριθμός συμμετοχών στους
επίσημους αγώνες της ομάδας του, ο αριθμός συμμετοχών του στους αγώνες των Εθνικών Ομάδων
Ανδρών, Ελπίδων και Νέων, η πειθαρχική του κατάσταση και τα ποσά των νόμιμων αποδοχών του
κατά την τελευταία διετία από την Α.Α.Ε. στην οποία ανήκει. Με απόφαση του Υπουργού
Πολιτισμού, ύστερα από πρόταση της Επιτροπής της παραγράφου 1, ορίζεται ο συντελεστής
βαρύτητας κάθε κριτηρίου , καθώς και η διαδικασία ή τυχόν επιπλέον κριτήρια για τον προσδιορισμό
της πλασματικής αξίας των αθλητών.»
[5.-6. καταργήθηκαν με την περ. γ) της παρ. 4 του άρθρου 2 του ν. 3372/2005 (Α΄ 187/2.8.2005)].

Αρθρο: 77
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΣΜΟΣ ΕΠΑΓΓΕΛΜΑΤΙΚΟΣ
Τίτλος Αρθρου
"Επιτροπή Επαγγελματικού Αθλητισμού"
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ
Σχόλια
To παρόν άρθρο τίθεται όπως αντικαταστάθηκε με το άρθρο 23 Ν. 3057/2002 (ΦΕΚ Α΄ 239).
Κείμενο Αρθρου
"1. Συνιστάται Επιτροπή Επαγγελματικού Αθλητισμού (Επιτροπή), η οποία έχει τις αρμοδιότητες
που ορίζονται στο άρθρο 77Α του παρόντος, καθώς και κάθε άλλη που θα της αναθέσει ο Υπουργός
Πολιτισμού με απόφασή του.
2. Ο Υπουργός Πολιτισμού ασκεί την εποπτεία, ως προς τα διοικητικά θέματα, της Επιτροπής. Η
Γενική Γραμματεία Αθλητισμού διαθέτει το αναγκαίο προσωπικό για την υποστήριξη του έργου της,
καθώς και χώρο για τη στέγασή της.
3. Η Επιτροπή για την εκπλήρωση των σκοπών της, καταρτίζει ετήσιο προϋπολογισμό και τον
υποβάλλει προς έγκριση στον Υπουργό Πολιτισμού. Οι δαπάνες λειτουργίας της Επιτροπής
βαρύνουν τη Γενική Γραμματεία Αθλητισμού, κατ' εφαρμογή των διατάξεων των άρθρων 49 και 53
του παρόντος.
4. Η Επιτροπή συγκροτείται με απόφαση του Υπουργού Πολιτισμού και απαρτίζεται από έναν
επίτιμο ανώτατο δικαστικό λειτουργό, βαθμού Συμβούλου της Επικρατείας ή αντίστοιχου βαθμού και
άνω, ως Πρόεδρο, ο οποίος είναι αποκλειστικής απασχόλησης και έξι μέλη ως ακολούθως:
α) Εναν καθηγητή ή αναπληρωτή καθηγητή Α.Ε.I. στο γνωστικό αντικείμενο του εμπορικού δικαίου,
εν ενεργεία ή ομότιμο.
ηξης, δύο (2) τουλάχιστον φορές μέσα σε δύοI. οικονομικού γνωστικού αντικειμένου, εν ενεργεία ή
ομότιμο. γ) 'Ενα δικηγόρο παρ' Αρείω Πάγω με εμπειρία σε θέματα εταιρειών.
δ) Ενα δικηγόρο παρ' Αρείω Πάγω με εμπειρία σε θέματα αθλητισμού.
ε) Εναν πτυχιούχο Α.Ε.I. οικονομικής κατεύθυνσης, με άδεια άσκησης οικονομολογικού
επαγγέλματος του Οικονομικού Επιμελητηρίου Ελλάδος,
στ) Ενα πρόσωπο κύρους με εμπειρία στο χώρο του αθλητισμού.
Ο Πρόεδρος και τα μέλη της Επιτροπής διορίζονται με ισάριθμους αναπληρωτές, οι οποίοι πρέπει
να διαθέτουν τις αυτές ιδιότητες και προσόντα. Οι αναπληρωτές του Προέδρου και των μελών
μετέχουν χωρίς ψήφο στις συνεδριάσεις της Επιτροπής, εφόσον δεν αναπληρώνουν τα αντίστοιχα
τακτικά μέλη όταν αυτά απουσιάζουν προσωρινά ή κωλύονται. Με απόφασή του ο Πρόεδρος της
Επιτροπής μπορεί να αναθέτει ειδικά καθήκοντα στους αναπληρωτές, οπότε οι τελευταίοι μετέχουν
στη συνεδρίαση με ψήφο, ανεξάρτητα από την παράλληλη παρουσία του τακτικού μέλους. Η θητεία
του κάθε αναπληρωτή είναι ίση με τη θητεία του αντίστοιχου τακτικού.
5. Ο Πρόεδρος και τα μέλη της Επιτροπής διορίζονται με θητεία. Η θητεία τους είναι τετραετής και
μπορεί να ανανεωθεί μια μόνο φορά.
6. Δεν μπορεί να διορισθεί μέλος της Επιτροπής:
α) Βουλευτής, Υπουργός, Υφυπουργός, Γενικός Γραμματέας Υπουργείου ή αυτοτελούς Γενικής

Γραμματείας.
β) Οποιος είναι ή έχει διατελέσει κατά την τελευταία πριν από το διορισμό του πενταετία μέλος ή
όργανο διοίκησης αθλητικού σωματείου που ίδρυσε Α.Α.Ε. ή Τ.Α.Α., μέτοχος, μέλος του διοικητικού
συμβουλίου, διευθυντής, διαχειριστής ή νομικός σύμβουλος σε Α.Α.Ε. ή Τ.Α.Α., καθώς και όποιος,
κατά το παραπάνω χρονικό διάστημα, συνδεόταν με σύμβαση έργου, παροχής υπηρεσιών ή
εντολής με Α.Α.Ε. ή Τ.Α.Α. ή ιδρυτικό σωματείο.
γ) Πρόσωπο στο οποίο συντρέχει κώλυμα από τα αναφερόμενα στην παρ. 1 του άρθρου 3 του
παρόντος νόμου.
7. Εκπίπτει αυτοδικαίως από την ιδιότητα του μέλους της Επιτροπής, όποιος, μετά το διορισμό του:
α) Αποκτά μία από τις ιδιότητες που συνιστούν κώλυμα διορισμού σύμφωνα με την προηγούμενη
παράγραφο.
β) Ασκεί έμμισθα ή άμισθα οποιαδήποτε δημόσια ή ιδιωτική επαγγελματική ή επιχειρηματική
δραστηριότητα, ή αποκτά άλλη ιδιότητα που, κατά την κρίση της Επιτροπής, δεν συμβιβάζεται με την
ιδιότητα και τα καθήκοντα του μέλους της Επιτροπής. Για την ύπαρξη ή μη ασυμβίβαστου
αποφαίνεται η Επιτροπή μετά από ακρόαση του εν λόγω μέλους της, τη δε σχετική διαδικασία κινεί ο
Πρόεδρος της Επιτροπής, είτε αυτεπαγγέλτως, είτε ύστερα από αίτηση του μέλους στο πρόσωπο
του οποίου ενδέχεται να συντρέχει το ασυμβίβαστο, είτε ύστερα από αίτημα του αρμόδιου για τον
αθλητισμό Υπουργού. Η απόφαση της Επιτροπής πρέπει να είναι ειδικά αιτιολογημένη, στις δε
συνεδριάσεις για τη λήψη της απέχει το μέλος στο οποίο αφορά η εξέταση του ασυμβίβαστου.
8. Ο Πρόεδρος, τα μέλη της Επιτροπής και οι αναπληρωτές τους υποβάλλουν κατ' έτος στον
αρμόδιο Αντεισαγγελέα του Αρείου Πάγου την προβλεπόμενη από το Ν.
2429/1996 (ΦΕΚ 155 Α') δήλωση της περιουσιακής τους κατάστασης.
9. Με κοινή απόφαση του Υπουργού Οικονομίας και Οικονομικών και Πολιτισμού καθορίζεται η κατά
παρέκκλιση από τις σημερινές διατάξεις αποζημίωση που καταβάλλεται στον Πρόεδρο και στα μέλη
της Επιτροπής, καθώς και στους αναπληρωτές τους. Με τον ίδιο τρόπο καθορίζεται και οποιοδήποτε
θέμα αμοιβών και αποζημιώσεων των προσώπων που καθ' οιονδήποτε τρόπο απασχολεί η
Επιτροπή.
10. Με κανονισμό που καταρτίζεται από την Επιτροπή και εγκρίνεται από τον Υπουργό Πολιτισμού
καθορίζονται τα θέματα της εσωτερικής της λειτουργίας. Με τον κανονισμό αυτό, προβλέπεται η
συγκρότηση, ως ιδιαίτερης υπηρεσιακής μονάδας της Επιτροπής, τμήματος ελεγκτών.
11. Η Επιτροπή μπορεί να αναθέτει σε εξωτερικούς συνεργάτες ή τεχνικούς συμβούλους τη
διεκπεραίωση συγκεκριμένων υποθέσεων. Με κοινή απόφαση του Υπουργού Πολιτισμού και του
κατά περίπτωση αρμόδιου Υπουργού, μπορούν να αποσπώνται στην Επιτροπή υπάλληλοι
υπουργείων ή Ν.Π.Δ.Δ. κατά παρέκκλιση από κάθε άλλη διάταξη. Η μισθοδοσία των αποσπώμενων
βαρύνει τις υπηρεσίες από τις οποίες αποσπώνται, χωρίς να αποκλείεται η καταβολή επιπλέον
αμοιβών, αποζημιώσεων κ.λπ. με την επιφύλαξη των διατάξεων του Ν. 2470/1997. Ο χρόνος της
απόσπασης θεωρείται χρόνος πραγματικής υπηρεσίας στην οργανική τους θέση, για κάθε συνέπεια.
12. Με απόφαση του Υπουργού Πολιτισμού, η οποία εκδίδεται το αργότερο μέσα σε τρεις μήνες από
τη συγκρότηση της Επιτροπής, ορίζονται η ημερομηνία έναρξης της λειτουργίας της και το χρονικό
διάστημα μέσα στο οποίο πρέπει να χορηγήσει για το τρέχον πρωτάθλημα τα πιστοποιητικά της
παραγράφου 3 του άρθρου 77Α του παρόντος. Μέχρι την έναρξη λειτουργίας της Επιτροπής, οι
λοιπές αρμοδιότητές της ασκούνται από το Ελεγκτικό Συμβούλιο του άρθρου 77Α του Ν. 2725/1999,
όπως ίσχυε πριν από τη δημοσίευση του παρόντος νόμου. Από την ημερομηνία έναρξης λειτουργίας
της Επιτροπής, το ανωτέρω Ελεγκτικό Συμβούλιο αυτοδικαίως καταργείται, υποκαθιστάμενο
πλήρως από την Επιτροπή."

Αρθρο: 77Α
Ημ/νία: 22.03.2012
Περιγραφή όρου θησαυρού: ΑΘΛΗΤΙΣΜΟΣ ΕΠΑΓΓΕΛΜΑΤΙΚΟΣ
Τίτλος Αρθρου
Αρμοδιότητες Επιτροπής Επαγγελματικού Αθλητισμού
Λήμματα
ΑΘΛΗΤΙΣΜΟΣ, ΕΠΑΓΓΕΛΜΑΤΙΚΟΣ ΑΘΛΗΤΙΣΜΟΣ, ΕΠΙΤΡΟΠΗ ΕΠΑΓΓΕΛΜΑΤΙΚΟΥ
ΑΘΛΗΤΙΣΜΟΥ, ΑΡΜΟΔΙΟΤΗΤΕΣ
Σχόλια
To παρόν άρθρο προστέθηκε με το άρ. 24 του ν. 3057/2002 (Α΄239/10.10.2002).** Σύμφωνα με την
παρ. 9 του άρθρου 19 του ν. 3262/2004 (Α΄ 173/15.9.2004), για τις Π.Α.Ε., Κ.Α.Ε. ή Τ.Α.Α. που
επιθυμούν να υπαχθούν στις ρυθμίσεις του ανωτέρω άρθρου, η Επιτροπή Επαγγελματικού
Αθλητισμού (Ε.Ε.Α.), ειδικά για την αγωνιστική περίοδο 2004-2005, εκδίδει το πιστοποιητικό της
παραγράφου 3 του παρόντος άρθρου, με την υποβολή σε αυτήν επίσημου αντιγράφου της αιτήσεως
των ενδιαφερομένων στην αρμόδια Δ.Ο.Υ και στο Ι.Κ.Α. για την υπαγωγή τους στη ρύθμιση, εφόσον

τηρούνται οι λοιπές προϋποθέσεις του νόμου.Εάν οι παραπάνω Π.Α.Ε., Κ.Α.Ε. ή Τ.Α.Α. στη
συνέχεια δεν ολοκληρώσουν τις διαδικασίες της ρύθμισης, υπόκεινται στις συνέπειες της
παραγράφου 8 του ανωτέρω άρθρου 19.
====================================================== Το δεύτερο εδάφιο της παρ.
3 του παρόντος αντικαταστάθηκε και προστέθηκαν σε αυτό τα εντός "" εδάφια και το πρώτο εδάφιο
της παρ. 2 αντικαταστάθηκε με το άρθρο 19 παρ. 3 και 4 αντίστοιχα του ν. 4049/2012 ΦΕΚ Α
35/23.2.2012. - Το τρίτο εδαφ. της παρ. 3 τίθεται όπως αντικαταστάθηκε με το άρθρο 41 παρ. 1 του
ν. 4061/2012 (ΦΕΚ Α΄ 66/22.3.2012). - Στην παρ. 1 του άρθρου 2 του ν. 4077/2012 ΦΕΚ Α
168/31.8.2012 ορίζεται ότι: Οι Αθλητικές Ανώνυμες Εταιρείες (Α.Α.Ε.) και τα Τμήματα Αμειβομένων
Αθλητών (Τ.Α.Α.) που δικαιούνται συμμετοχής στα επαγγελματικά πρωταθλήματα, αποκλειστικά για
την αγωνιστική περίοδο 2012 - 2013, μπορούν να προσκομίζουν φορολογική και ασφαλιστική
ενημερότητα στην Επιτροπή Επαγγελματικού Αθλητισμού (Ε.Ε.Α.), κατά τα προβλεπόμενα στην
παράγραφο 3 του άρθρου 77Α του ν. 2725/1999 (Α' 121), όπως αυτός ισχύει σήμερα, εντός
προθεσμίας ενός μηνός από την έναρξη του οικείου πρωταθλήματος. Επίσης στην παρ. 2 του ίδιου
άρθρου και νόμου ορίζεται ότι η ισχύς της προηγούμενης διάταξης αρχίζει από τις 23.8.2012.
Κείμενο Αρθρου
"1. Η Επιτροπή, εκτός από όσα ειδικά ορίζονται στις λοιπές διατάξεις του παρόντος νόμου, έχει τις
εξής αρμοδιότητες:
α) Ελέγχει τις Α.Α.Ε., τα Τ.Α.Α., καθώς και κάθε σχετιζόμενο καθ' οιονδήποτε τρόπο μαζί τους
πρόσωπο, για τη διαπίστωση της τήρησης των διατάξεων του παρόντος και των σε εκτέλεσή του
εκδιδόμενων κανονιστικών πράξεων.
β) Διενεργεί διαχειριστικό και λογιστικό έλεγχο στις Α.Α.Ε. και τα Τ.Α.Α. και ερευνά για την
εκπλήρωση των εν γένει οικονομικών υποχρεώσεών τους και ιδιαίτερα προς τον οικείο
επαγγελματικό σύνδεσμο, τους επαγγελματίες και αμειβόμενους αθλητές, τους προπονητές, το
ιδρυτικό αθλητικό σωματείο και τα γυμναστήρια.
γ) Ελέγχει τους οικείους επαγγελματικούς συνδέσμους, για τα ποσά με τα οποία επιχορηγούνται.
δ) Απευθύνει συστάσεις και υποδείξεις σε Α.Α.Ε. ή Τ.Α.Α. και σε πρόσωπα καθ' οιονδήποτε τρόπο
σχετιζόμενα μ' αυτά και δίδει κατά την κρίση της δημοσιότητα σε αυτές.
ε) Χορηγεί τις άδειες και εγκρίσεις που προβλέπουν οι διατάξεις του παρόντος, καθώς και το
πιστοποιητικό που προβλέπεται στην παράγραφο 3 του άρθρου αυτού.
στ) Καταγγέλλει τις παραβάσεις των διατάξεων του παρόντος νόμου στις αρμόδιες διοικητικές και
δικαστικές αρχές.
ζ) Επιβάλλει τα πρόστιμα που προβλέπονται στην παράγραφο 6 του άρθρου αυτού.
η) Εκδίδει οδηγίες προς το σκοπό ενιαίας εφαρμογής των ρυθμίσεων του παρόντος.
θ) Γνωμοδοτεί για κάθε ρύθμιση που αφορά στα θέματα με τα οποία ασχολείται, ύστερα από
ερώτημα του Υπουργού Πολιτισμού ή από αίτημα των οικείων ομοσπονδιών ή επαγγελματικών
συνδέσμων.
ι) Συντάσσει το Φεβρουάριο κάθε έτους έκθεση για την εκτέλεση της αποστολής της κατά το
προηγούμενο ημερολογιακό έτος, στην οποία επισημαίνονται και οι τυχόν ενδεικνυόμενες
νομοθετικές μεταβολές. Η έκθεση υποβάλλεται από τον Πρόεδρο της Επιτροπής στον Υπουργό
Πολιτισμού και κοινοποιείται στον υπουργό Ανάπτυξης. Η Επιτροπή μπορεί να δώσει και άλλου
είδους δημοσιότητα στην έκθεση.
2. «Η Επιτροπή διενεργεί τακτικό έλεγχο τον Ιούνιο κάθε έτους, καθώς και έκτακτο ύστερα από
παραγγελία του Υπουργού Ανάπτυξης, Ανταγωνιστικότητας και Ναυτιλίας ή του Υπουργού
Πολιτισμού και Τουρισμού ή αυτεπάγγελτα ή μετά από αίτηση της ενδιαφερόμενης κατά περίπτωση
Α.Α.Ε. ή Τ.Α.Α.. » Οι έλεγχοι διενεργούνται από μέλη της Επιτροπής ή υπαλλήλους που έχουν
διατεθεί ή αποσπασθεί σ' αυτήν, ειδικά προς τούτο εντεταλμένους από τον Πρόεδρο της Επιτροπής.
Με απόφασή της, η Επιτροπή μπορεί να αναθέτει απευθείας τη διενέργεια ελέγχων σε
αναγνωρισμένες ελεγκτικές εταιρείες ή εταιρείες ορκωτών ελεγκτών λογιστών. Επίσης η Επιτροπή
μπορεί να ζητεί τη συνδρομή οποιασδήποτε δικαστικής ή άλλης αρχής για την εκτέλεση του έργου
της και οφείλει να ανακοινώνει στις εκάστοτε αρμόδιες αρχές ή υπηρεσίες ή πειθαρχικά ή
δικαιοδοτικά όργανα οποιοδήποτε γεγονός δημιουργεί υπόνοιες για τέλεση παράνομων πράξεων,
ιδίως του Ν. 2331/1995 (ΦΕΚ 173 Α').
Η Επιτροπή μετά από κάθε έλεγχο συντάσσει έκθεση που υποβάλλεται υποχρεωτικά στον Υπουργό
Πολιτισμού, στο Δ.Σ. του οικείου επαγγελματικού συνδέσμου και σε αυτούς τους οποίους αφορά ο
έλεγχος. Η Επιτροπή σε περίπτωση διαπίστωσης παραβάσεων έχει την υποχρέωση να περιλάβει
στην έκθεσή της τις κατά την κρίση της ενδεικνυόμενες ενέργειες για τυχόν διοικητικές,
διαχειριστικές, πειθαρχικές ή ποινικές ευθύνες των ελεγχομένων. Οι πιο πάνω αποδέκτες της
έκθεσης έχουν υποχρέωση, μέσα σε τριάντα (30) ημέρες το αργότερο, να τη διαβιβάσουν στο
δικαιοδοτικό όργανο του οικείου επαγγελματικού συνδέσμου για την επιβολή των προβλεπόμενων
νόμιμων κυρώσεων. Ο κάθε είδους έλεγχος της Επιτροπής διενεργείται και ολοκληρώνεται εντός
τριάντα (30) ημερών από την παραγγελία των αρμόδιων προσώπων. Η καθυστέρηση ολοκλήρωσης
του ελέγχου ή η πλημμελής έκθεση συνιστά σπουδαίο λόγο αντικατάστασης των προσώπων που

διενεργούν τον έλεγχο, ανεξάρτητα της τυχόν πειθαρχικής ή άλλης ευθύνης τους. Τα πρόσωπα που
διενεργούν τον έλεγχο δικαιούνται να λαμβάνουν γνώση οποιουδήποτε βιβλίου, λογαριασμού,
εγγράφου ή άλλου στοιχείου που κρίνουν απαραίτητο. Η άρνηση παροχής εγγράφων ή
πληροφοριών από τους οικείους επαγγελματικούς συνδέσμους, τις Α.Α.Ε. ή τα Τ.Α.Α. αποτελεί
πειθαρχικό παράπτωμα που διώκεται σύμφωνα με τους οικείους κανονισμούς, ενώ για τους
αρμόδιους υπαλλήλους και για τις διοικήσεις των επαγγελματικών συνδέσμων ή των Α.Α.Ε. ή των
Τ.Α.Α. και ποινικό, που διώκεται σύμφωνα με τις διατάξεις του άρθρου 57 του Κ.Ν. 2190/1920, όπως
εκάστοτε ισχύει. Πέραν των ανωτέρω, το οικείο δικαιοδοτικό όργανο επιβάλλει στην ελεγχόμενη
Α.Α.Ε. ή το Τ.Α.Α. που αρνείται να παράσχει στους ελεγκτές τα αναγκαία στοιχεία, την ποινή της
αποβολής από το πρωτάθλημα.
3. Πριν από την έναρξη κάθε αγωνιστικής περιόδου, κάθε Α.Α.Ε. ή Τ.Α.Α. οφείλει να προσκομίσει
στην οικεία διοργανώτρια αρχή, πιστοποιητικό** της Επιτροπής περί τήρησης των υποχρεώσεων
που προβλέπονται από τον παρόντα νόμο. «Η Επιτροπή, στο πλαίσιο των παραπάνω
αρμοδιοτήτων της, δεν χορηγεί το ανωτέρω πιστοποιητικό σε περιπτώσεις διαπίστωσης σοβαρών ή
καθ' υποτροπήν παραβάσεων του νόμου, για λόγους που αφορούν στο δημόσιο συμφέρον, καθώς
και σε περιπτώσεις άρνησης παροχής στοιχείων προς την Επιτροπή. Στο δημόσιο συμφέρον
εμπίπτουν ιδίως οι οφειλές προς το Δημόσιο, τους ασφαλιστικούς οργανισμούς, η τήρηση των όρων
νομιμότητας των διοικήσεων και των μετόχων των Α.Α.Ε., η προέλευση των πόρων των μετόχων
των Α.Α.Ε. και των Α.Α.Ε. που χρησιμοποιούνται για τη δραστηριότητα των Α.Α.Ε.. Η συνδρομή
όρου που πλήττει το δημόσιο συμφέρον μνημονεύεται ειδικά στην απόφαση της Επιτροπής.» «Σε
περίπτωση παράβασης των διατάξεων του ν. 2725/ 1999, με τις οποίες προβλέπεται η μη χορήγηση
πιστοποιητικού περί τήρησης των υποχρεώσεων που προβλέπονται από το ν. 2725/1999 και
αφορούν το δημόσιο συμφέρον, η Επιτροπή Επαγγελματικού Αθλητισμού εκδίδει πόρισμα ελέγχου
πλήρως αιτιολογημένο, το οποίο διαβιβάζει στην οικεία Ομοσπονδία, η οποία προκαλεί τον
πειθαρχικό έλεγχο της ΑΑΕ ή του ΤΑΑ που υπέπεσε στην παράβαση, σύμφωνα με τον Πειθαρχικό
Κώδικα που προβλέπει ποινές για τις παραβάσεις αυτές. Οι πειθαρχικές ποινές, που προβλέπονται
στο πειθαρχικό δίκαιο της Ομοσπονδίας, πρέπει να είναι εσαεί ανάλογες με τη βαρύτητα της
παράβασης, επιφυλασσομένων σε αντίθετη περίπτωση των προβλεπομένων από το ν. 2725/1999
χρηματικών ποινών.» (Bλ. σχόλια)
4. Πέντε ημέρες πριν από κάθε Γενική Συνέλευση Α.Α.Ε. υποβάλλεται στην Επιτροπή, με ευθύνη του
Διοικητικού Συμβουλίου της Α.Α.Ε., ο πίνακας των μετόχων που δικαιούνται να συμμετάσχουν σ'
αυτήν, με τα στοιχεία των τυχόν αντιπροσώπων τους, σύμφωνα με τα οριζόμενα στο άρθρο 28 του
Κ.Ν. 2190/1920, όπως εκάστοτε ισχύει. Η Επιτροπή ελέγχει τον πίνακα και ενημερώνει σχετικά την
αρμόδια υπηρεσία του Υπουργείου Ανάπτυξης.
Επίσης υποβάλλονται υποχρεωτικά στην Επιτροπή, με ευθύνη του Διοικητικού Συμβουλίου της
Α.Α.Ε.:
α) Τα πρακτικά των αποφάσεων του Διοικητικού της Συμβουλίου περί συγκρότησης αυτού σε σώμα,
παραίτησης μέλους, εκλογής νέου μέλους σε πλήρωση κενωθείσας θέσης, καθώς και ανάθεσης
εξουσιών διαχείρισης ή εκπροσώπησης, εντός 20 ημερών από την ημερομηνία της συνεδρίασης.
β) Τα πρακτικά των Γενικών Συνελεύσεων των Α.Α.Ε., εντός 20 ημερών από την ημερομηνία της
Συνέλευσης.
γ) Συμβάσεις σύναψης ή παροχής δανείου, εντός 5 ημερών από τη σύναψή τους.
δ) Συμβάσεις με τις οποίες ανατίθενται δικαιώματα διοίκησης και εκπροσώπησης σε τρίτους, καθώς
και συμβάσεις πρόσληψης συμβούλων ή παροχής συμβουλευτικών υπηρεσιών κάθε είδους, εντός 5
ημερών από τη σύναψή τους.
ε) Κάθε είδους συμβάσεις που η Α.Α.Ε. συνάπτει με τα ιδρυτικά αθλητικά σωματεία, χορηγούς,
διαφημιστικές εταιρείες ή για άλλα συναφή θέματα, καθώς και τις συμβάσεις που προβλέπονται στο
άρθρο 84 του παρόντος, εντός 5 ημερών από τη σύναψή τους.
στ) Τις συμβάσεις με αθλητές και προπονητές, εντός 5 ημερών από τη σύναψή τους.
ζ) Καταστάσεις πώλησης των εισιτηρίων διαρκείας στο τέλος κάθε ημερολογιακού μήνα.
5. Κατά την άσκηση των καθηκόντων της η Επιτροπή, πέραν των όσων προβλέπονται ρητά στον
παρόντα νόμο, δικαιούται να ζητεί και να λαμβάνει οποιοδήποτε κατά την κρίση της άλλο στοιχείο,
πληροφορία ή διευκρίνιση.
Δικαιούται επίσης, σε περιπτώσεις μεταβίβασης μετοχών, συμμετοχής σε αύξηση μετοχικού
κεφαλαίου, παροχής δανείων και εν γένει χρηματικών καταβολών οποιουδήποτε είδους, να διερευνά
την προέλευση και τον τρόπο απόκτησης των καταβληθέντων ποσών, σε περίπτωση δε που δεν
δικαιολογείται επαρκώς η προέλευσή τους, να μην χορηγεί ή να ανακαλεί τις προβλεπόμενες στον
παρόντα νόμο άδειες, εγκρίσεις και πιστοποιητικά ή να επιβάλλει ως κύρωση την απαγόρευση
άσκησης όλων των δικαιωμάτων μετόχων, καθώς και των διευθυντικών ή διοικητικών εξουσιών
οργάνων Α.Α. Ε., ανεξάρτητα από την επέλευση άλλων συνεπειών σύμφωνα με το νόμο.
6. Σε περιπτώσεις παραβίασης των υποχρεώσεων που απορρέουν από τον παρόντα νόμο, η
Επιτροπή, ανεξάρτητα από τις τυχόν άλλες συνέπειες, επιβάλλει στους παραβάτες πρόστιμο από
χίλια (1.000) έως τριακόσιες χιλιάδες (300.000) ευρώ, ανάλογα με τη βαρύτητα της παράβασης. Το
πρόστιμο επιβάλλεται πάντοτε μετά από ακρόαση του υπευθύνου.

Οι αποφάσεις επιβολής προστίμου επιδίδονται στον παραβάτη και συνιστούν εκτελεστό τίτλο βάσει
του οποίου συντάσσονται από τη βεβαιούσα Αρχή οι τίτλοι είσπραξης κατά τις διατάξεις του άρθρου
55 του Π.Δ. 16/1989 (ΦΕΚ 6 Α'), που αποστέλλονται στις Δ.Ο.Υ. για βεβαίωση και είσπραξη κατά τις
διατάξεις του Κώδικα Εισπράξεως Δημοσίων Εσόδων (Κ.Ε.Δ.Ε.). Τα παραπάνω ποσά των
προστίμων μπορούν να αναπροσαρμόζονται με απόφαση του Υπουργού Πολιτισμού μετά από
πρόταση της Επιτροπής.
7. Σε περιπτώσεις διαπίστωσης παραβάσεων, η Επιτροπή, ανεξάρτητα από την επιβολή ή μη
προστίμου, μπορεί να τάσσει σύντομη προθεσμία για την άρση της παράβασης ιδίως όταν η
παράβαση οφείλεται σε λόγους αμέλειας ή είναι εντελώς ελαφρά.
8. Οι επιδόσεις των αποφάσεων της Επιτροπής γίνονται κατόπιν εντολής του Προέδρου της με
φροντίδα της Γ.Γ.Α., ισχύουν δε και γι' αυτές όσα ισχύουν γενικά για τις επιδόσεις του Δημοσίου.
9. Ολες οι αποφάσεις, εκθέσεις και λοιπές πράξεις της Επιτροπής κοινοποιούνται στην αρμόδια
υπηρεσία του Υπουργείου Ανάπτυξης.
10. Δικαίωμα γνώσης των πράξεων της Επιτροπής έχουν, μετά από αίτησή τους, οι οικείες
ομοσπονδίες, οι επαγγελματικοί σύνδεσμοι, τα ιδρυτικά αθλητικά σωματεία, καθώς και οι
πανελλήνιοι σύνδεσμοι αμειβόμενων αθλητών, εκτός αν συντρέχουν ειδικοί λόγοι, τους οποίους
πρέπει συγκεκριμένα να αναφέρει η Επιτροπή στην απορριπτική της αίτησης απόφασή της.
11. Κάθε δημόσια Αρχή παρέχει τη συνδρομή της στην Επιτροπή και ιδίως στους ελεγκτές κατά την
άσκηση των καθηκόντων τους."

Αρθρο: 78
Ημ/νία: 23.02.2012
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Διαχειριστικές υποχρεώσεις Α.Α.Ε. και Τ.Α.Α.
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Σχόλια
- Το πρώτο εδάφιο της παρ. 3 αντικαταστάθηκε και η παρ. 5 προστέθηκε με τις παρ. 3 και 4 του
άρθρου 25 του ν. 3057/2002 (Α΄ 239/2002).- Η παρ. 6 του παρόντος προστέθηκε με την παρ. 1 του
άρθρου 37 του ν. 3259/2004 (Α΄ 149/4.8.2004).- Η παρ. 1 τίθεται όπως αντικαταστάθηκε με το
άρθρο 16 του ν. 3262/2004 (Α΄173/15.9.2004).
=========================================== -Το εντός "" τελευταίο εδάφιο στην παρ. 1
του παρόντος τίθεται όπως προστέθηκε με το άρθρο 14 παρ. 4 του ν. 4049/2012 ΦΕΚ Α
35/23.2.2012.
Κείμενο Αρθρου
«1. Οι Α.Α.Ε. και τα Τ.Α.Α. οφείλουν να υποβάλλουν, το αργότερο δεκαπέντε (15) ημέρες πριν από
την έναρξη της αγωνιστικής περιόδου, στην Επιτροπή Επαγγελματικού Αθλητισμού, τον
προϋπολογισμό εσόδων και εξόδων της νέας αγωνιστικής περιόδου ισοσκελισμένο και θεωρημένο
από έναν τουλάχιστον ορκωτό ελεγκτή λογιστή.
Οι Α.Α.Ε. μαζί με τον προϋπολογισμό υποχρεούνται να καταθέσουν και εγγυητική επιστολή
τράπεζας που λειτουργεί νόμιμα στην Ελλάδα, ύψους ίσου με το 10% του συνόλου των
προϋπολογιζόμενων εξόδων και λήξεως της ισχύος ι ης έξι (6) μήνες μετά τη λήξη της αγωνιστικής
περιόδου. Η εγγυητική επιστολή επιστρέφεται με την κατάθεση της εγγυητικής επιστολής για τη νέα
αγωνιστική περίοδο. Η εγγυητική αυτή επιστολή αφορά στην καλή εκτέλεση των υποχρεώσεων της
Α.Α.Ε., που προκύπτουν από τις διατάξεις του παρόντος νόμου και καταπίπτει υπέρ απαιτήσεων
κατά σειρά αθλητών, προπονητών ή άλλων τρίτων που προκύπτουν από τελεσίδικες αποφάσεις των
επιτροπών επίλυσης οικονομικών διαφορών του άρθρου 95 του παρόντος νόμου ή άλλους
εκτελεστούς τίτλους, άλλως υπέρ του ειδικού λογαριασμού του άρθρου 27 του ν. 2843/2000 (ΦΕΚ
219 Α') με απόφαση της Επιτροπής Επαγγελματικού Αθλητισμού.
Τα ποσά που περιέρχονται στον ως άνω ειδικό λογαριασμό διατίθενται ως επιχορήγηση, με
απόφαση του Υπουργού Πολιτισμού, στον οικείο σύνδεσμο επαγγελματιών αθλητών ή σε
μεμονωμένους εν ενεργεία ή μη αθλητές που έχουν ανάγκη βοήθειας. Το συνολικό ποσό που
διατίθεται κατά το προηγούμενο εδάφιο δεν μπορεί να είναι μικρότερο από το 0,25% των εσόδων
του ΠΡΟΠΟ, που κατανέμονται κατά την παράγραφο 1 του άρθρου 102 του παρόντος νόμου. Με
την απόφαση της Επιτροπής Επαγγελματικού Αθλητισμού μπορεί να ορίζεται η μερική ή ολική
κατάπτωση της εγγυητικής επιστολής, ανάλογα με τη βαρύτητα της παραβίασης. Αναμόρφωση του
προϋπολογισμού επιτρέπεται οποτεδήποτε, είναι δε υποχρεωτική εάν τα έξοδα που προκύπτουν
μετά από κάθε μεταγραφική περίοδο υπερβαίνουν τα αρχικώς προϋπολογισθέντα. Στην περίπτωση

αυτή οι Α.Α. Ε. οφείλουν να υποβάλουν αμέσως, εντός πέντε (5) εργάσιμων ημερών, τον
αναμορφωμένο προϋπολογισμό στην Επιτροπή Επαγγελματικού Αθλητισμού μαζί με
συμπληρωματική εγγυητική επιστολή, ύψους ίσου με το 10% της αύξησης των προϋπολογισθέντων
εξόδων. Σε κάθε περίπτωση μερικής ή ολικής κατάπτωσης εγγυητικής επιστολής, εάν αυτό συμβεί
πριν από τη λήξη της αγωνιστικής περιόδου, η Α.Α.Ε. υποχρεούται να καταθέσει μέσα σε δεκαπέντε
(15) ημέρες νέα ισόποση εγγυητική επιστολή, διαφορετικά το πιστοποιητικό της παραγράφου 3 του
άρθρου 77Α του παρόντος νόμου ανακαλείται με απόφαση της Επιτροπής. Κατά την πρώτη
εφαρμογή του νόμου αυτού ο προϋπολογισμός και η αντίστοιχη εγγυητική επιστολή κατατίθενται
δεκαπέντε (15) ημέρες μετά την έναρξη της λειτουργίας της Επιτροπής Επαγγελματικού
Αθλητισμού.» «Το ποσοστό, βάσει του οποίου καθορίζεται το ύψος της εγγυητικής επιστολής ή της
συμπληρωματικής εγγυητικής επιστολής της παρούσας παραγράφου, ορίζεται, προκειμένου περί
Α.Α.Ε. της Α1 κατηγορίας καλαθοσφαίρισης, στο είκοσι πέντε τοις εκατό (25%) του προϋπολογισμού
και κατά κατώτατο όριο στις εκατό χιλιάδες (100.000) ευρώ.»
"2. Οι Α.Α.Ε. και τα Τ.Α.Α υποχρεούνται πριν από την έναρξη της αγωνιστικής περιόδου να έχουν
εξοφλήσει όλες τις τυχόν ληξιπρόθεσμες και απαιτητές οφειλές τους προς τις οικείες ομοσπονδίες,
τους υπερκείμενους συνδέσμους, τους αθλητές τους που απασχολούν ή έχουν απασχολήσει, τους
προπονητές, το ιδρυτικό αθλητικό σωματείο και τα γυμναστήρια και οι οποίες έχουν επιδικαστεί με
τελεσίδικη απόφαση δικαστηρίου ή επιτροπής του άρθρου 95".
"3. Οι Α.Α.Ε. και τα Τ.Α.Α. υποβάλλουν στην Επιτροπή Επαγγελματικού Αθλητισμού, στο τέλος κάθε
τριμήνου από την έναρξη του πρωταθλήματος, αναλυτικό πίνακα των πάσης φύσεως εσόδων και
εξόδων που πραγματοποίησαν κατά το αμέσως προηγούμενο διάστημα." Στον πίνακα αυτόν πρέπει
να αναφέρονται
συγκεκριμένως οι πηγές εσόδων, καθώς και οι δαπάνες κατά κατηγορία πραγματοποίησής τους.
Ειδικά οι δαπάνες που αφορούν τις τακτικές και έκτακτες παροχές προς τους αθλητές αναλύονται και
ονομαστικά κατά αθλητή.
4. Η παράβαση των υποχρεώσεων των προηγούμενων παραγράφων συνεπάγεται την αφαίρεση
των βαθμών μιας (1) νίκης για κάθε αγώνα πρωταθλήματος και για όσο χρόνο διαρκεί η παράβαση.
"5. Α.Α.Ε. οι οποίες έχουν υπαχθεί με απόφαση των αρμόδιων δικαστηρίων σε καθεστώς ειδικής
εκκαθάρισης σύμφωνα με την παράγραφο 5 του άρθρου 17 του Ν. 2947/2001 (ΦΕΚ 228 Α') και
εφόσον δεν έχουν συσταθεί οι νέες αθλητικές εταιρείες, συμμετέχουν κανονικά στα οικεία
πρωταθλήματα και τις λοιπές αθλητικές διοργανώσεις και απαλλάσσονται από τις υποχρεώσεις
εκείνες, που είναι ασυμβίβαστες με το καθεστώς στο οποίο βρίσκονται".
«6. Ειδικότερα για την αγωνιστική περίοδο 2004-2005 στο άθλημα του ποδοσφαίρου, ως έναρξη
αυτής θεωρείται η ημερομηνία έναρξης του πρωταθλήματος της Α' Εθνικής Κατηγορίας.»

Αρθρο: 79
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Γνωστοποίηση χρηματικών καταβολών
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Σχόλια
Οι εντός " " φράσεις στις παρ. 1 και 3 τέθηκαν με την παρ. 1 του άρ. 26 του ν. 3057/2002
(Α΄239/10.10.2002), ενώ η παρ. 4 προστέθηκε με τη παρ. 2 του ιδίου άρθρου και νόμου.
Κείμενο Αρθρου
1. Οι Α.Α.Ε. και τα Τ.Α.Α. έχουν την υποχρέωση να γνωστοποιούν "στην Επιτροπή Επαγγελματικού
Αθλητισμού" τα κάθε είδους χρηματικά ποσά που καταβάλλονται σε αυτά με οποιαδήποτε μορφή
(προσωρινή ταμειακή διευκόλυνση, άτοκο δάνειο κ.λπ.) από μέλη της διοίκησής τους ή μέτοχο ή
οποιονδήποτε τρίτο.
2. Η γνωστοποίηση γίνεται εγγράφως μέσα σε δεκαπέντε (15) ημέρες από την είσπραξη του ποσού
και περιλαμβάνει τα ακόλουθα στοιχεία:
α) την απόφαση του κατά το καταστατικό τους αρμόδιου οργάνου, για την αποδοχή της χρηματικής
καταβολής,
β) το είδος, το ύψος, το σκοπό και τον τυχόν χρόνο εξόφλησης του ποσού και τα πλήρη στοιχεία του
προσώπου το οποίο το κατέβαλε.
3. Αν δεν γνωστοποιηθούν τα προαναφερόμενα "στην Επιτροπή Επαγγελματικού Αθλητισμού"
ευθύνονται εις ολόκληρον, για την εξόφληση του ποσού, το Τ.Α.Α. ή η
Α.Ε.Ε. και τα μέλη της διοίκησής τους.

"4. Το σύνολο των ποσών που καταβάλλονται σε μια Α.Α.Ε. από μέλη της διοίκησης ή μετόχους
αυτής λόγω δανείου ή ως ταμειακή διευκόλυνση απαγορεύεται να ξεπερνούν το 20% του μετοχικού
της κεφαλαίου. Ποσά που καταβάλλονται έναντι μελλοντικής αυξήσεως του μετοχικού της κεφαλαίου
μπορούν να υπερβαίνουν το ποσοστό αυτό, απαγορεύεται όμως να επιστραφούν στους
καταβάλλοντες."

Αρθρο: 80
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Συνέπειες για τη συμμετοχή στη διοίκηση Α.Α.Ε. ή Τ.Α.Α., προσώπων που κηρύχθηκαν έκπτωτα του
αξιώματός τους
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Κείμενο Αρθρου
Στις Α.Α.Ε. και τα Τ.Α.Α. που ανέχονται τη συμμετοχή στα όργανα διοίκησής τους προσώπων που
ήταν μέλη οργάνων διοίκησης και κηρύχθηκαν έκπτωτα του αξιώματός τους με τελεσίδικη απόφαση
του αρμόδιου δικαιοδοτικού οργάνου, επιβάλλεται ποινή αφαίρεσης των βαθμών μιας νίκης για κάθε
αγώνα πρωταθλήματος και για όσο χρόνο διαρκεί η παράλειψη.

Αρθρο: 81
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Τήρηση ειδικών λογαριασμών από Α.Α.Ε. και Τ.Α.Α.
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Σχόλια
Η παρ. 1 και η εντός " " φράση της παρ. 2 αντικαταστάθηκαν με τις παρ. 1 και 2 του άρ. 27 του ν.
3057/2002 (Α΄239/10.10.2002).
Κείμενο Αρθρου
"1. Οι Α.Α.Ε. και τα Τ.Α.Α. έχουν την υποχρέωση να τηρούν σε αναγνωρισμένη και νόμιμα
λειτουργούσα στην Ελλάδα τράπεζα, λογαριασμό κίνησης, μέσω του οποίου, με την επιφύλαξη της
παραγράφου 4 του παρόντος, διενεργούνται κατ' αποκλειστικότητα οι καταβολές των πάσης φύσεως
εσόδων και εξόδων τους."
2. Οι Α.Α.Ε. και τα Τ.Α.Α. έχουν την υποχρέωση να χορηγούν αντίγραφο της κίνησης του παραπάνω
λογαριασμού που εκδίδεται από την Τράπεζα, καθώς και κάθε άλλο σχετικό στοιχείο "στην
Επιτροπή Επαγγελματικού Αθλητισμού" και στη Γ.Γ.Α., όταν αυτά ζητηθούν.
3. Η άρνηση χορήγησης των στοιχείων της προηγούμενης παραγράφου συνεπάγεται, για όσο χρόνο
διαρκεί η άρνηση αυτή, την επιβολή προστίμου από πεντακόσιες χιλιάδες (500.000) έως ένα
εκατομμύριο (1.000.000) δραχμές για κάθε αγώνα πρωταθλήματος.
4. Η πληρωμή των εξόδων διενεργείται με επιταγή. Επιτρέπεται η τήρηση λογαριασμού εκτός
Τραπέζης με ανώτατο όριο το ποσό των τεσσάρων εκατομμυρίων (4.000.000) δραχμών σε μηνιαία
βάση. Από το λογαριασμό αυτόν αντιμετωπίζονται πληρωμές μόνο για δαπάνες τρεχούσης φύσεως.

Αρθρο: 82
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Επιβολή ποινών
Λήμματα

ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Σχόλια
To παρόν άρθρο αντικαταστάθηκε με το άρ. 28 το ν. 3057/2002 (Α΄239/10.10.2002).
Κείμενο Αρθρου
"Οι ποινές που προβλέπονται στα άρθρα 78, 80 και 81 του παρόντος νόμου επιβάλλονται από το
οικείο δικαιοδοτικό όργανο, το οποίο επιλαμβάνεται, ύστερα από την υποβολή έκθεσης, κατά τη
διαδικασία της παρ. 2 του άρθρου 77Α."

Αρθρο: 83
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Κωλύματα - Περιορισμοί μελών διοίκησης Α.Α.Ε. και Τ.Α.Α.
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Σχόλια
Το παρόν άρθρο τροποποιήθηκε με το άρθρο 29 Ν. 3057/2002 (ΦΕΚ Α΄239/10.10.2002).
Κείμενο Αρθρου
"1. Πρόσωπο στο οποίο συντρέχει οποιοδήποτε από τα κωλύμαΤα της παραγράφου 1 του άρθρου 3
του παρόντος, εκπίπτει αυτοδικαίως από τη θέση του ως οργάνου διοίκησης Α.Α.Ε. ή Τ.Α.Α. ή ως
διαχειριστή Τ.Α.Α. Η έκπτωση αυτή διαπιστώνεται με απόφαση του οικείου δικαιοδοτικού οργάνου,
ύστερα από έκθεση της Επιτροπής Επαγγελματικού Αθλητισμού.
2. Η διάταξη της παρ. 5 του άρθρου 22 του παρόντος νόμου εφαρμόζεται και για τα πρόσωπα που
είναι μέλη διοίκησης Α.Α.Ε. ή Τ.Α.Α. ή τους έχει ανατεθεί η διαχείριση Τ.Α.Α. ή είναι μέτοχοι Α.Α.Ε.
με συνολικό ποσοστό μεγαλύτερο του ενός τοις εκατό (1%) του μετοχικού της κεφαλαίου. Σε
περίπτωση που το εν λόγω ποσοστό συμμετοχής ανήκει σε νομικό πρόσωπο ιδιωτικού δικαίου ή
εταιρεία, η υποχρέωση υποβολής δήλωσης περιουσιακής κατάστασης βαρύνει τα μέλη και τους
διοικητές τους. Σε όλες τις ως άνω περιπτώσεις η δήλωση περιουσιακής κατάστασης υποβάλλεται
απαραιτήτως και στην Επιτροπή Επαγγελματικού Αθλητισμού, η οποία έχει στην προκειμένη
περίπτωση όλες τις ελεγκτικές αρμοδιότητες του αρμόδιου Αντεισαγγελέα του Αρείου Πάγου, τις
οποίες ασκεί αποκλειστικά δια του Προέδρου της.
3. Οι Α.Α.Ε. και τα Τ.Α.Α., μέσα σε δέκα (10) ημέρες από την ανάληψη των καθηκόντων των μελών
της διοίκησής τους, υποβάλουν προς την Επιτροπή Επαγγελματικού Αθλητισμού υπεύθυνη δήλωση
του άρθρου 8 του Ν.1599/1986 (ΦΕΚ 75 Α') κάθε μέλους της διοίκησής τους, στην οποία δηλώνεται
ότι δεν συντρέχει στο πρόσωπό τους κανένα κώλυμα από τα αναφερόμενα στον παρόντα νόμο, για
τη συμμετοχή τους στη διοίκηση της Α.Α.Ε. ή Τ.Α.Α. ή για την ανάθεση σε αυτούς της διαχείρισης
Τ.Α.Α. και μέσα σε ένα (1) μήνα υποβάλουν αντίγραφο του ποινικού τους μητρώου. Η υποχρέωση
αυτή ισχύει σε κάθε περίπτωση αντικατάστασης των μελών της διοίκησης της Α.Α.Ε. ή του Τ.Α.Α.,
ενώ ισχύει και αναφορικά με πρόσωπα τα οποία με απόφαση ή με την ανοχή των ανωτέρω φορέων
ή με οποιονδήποτε άλλο τρόπο ασκούν οποιαδήποτε αρμοδιότητα ή έργο που σχετίζεται με τη
διοίκηση, διαχείριση ή την εκπροσώπηση των εν λόγω φορέων στο πλαίσιο οποιασδήποτε έννομης
σχέσης ή δημόσιας εκδήλωσης, έστω και εάν αυτή ασκείται άτυπα ή περιστασιακά.
4. Ανεξάρτητα από τις κυρώσεις που προβλέπονται στο άρθρο 77Α του παρόντος, η μη υποβολή
στην Επιτροπή Επαγγελματικού Αθλητισμού, σύμφωνα με τις προβλέψεις των παραγράφων 2 και 3,
της δήλωσης περιουσιακής κατάστασης ή του αντιγράφου ποινικού μητρώου, έχει ως συνέπεια την
αυτοδίκαιη έκπτωση από το οικείο διοικητικό αξίωμα ή θέση και την αποστέρηση των οικείων
εξουσιών. Η έκπτωση διαπιστώνεται ή η αποστέρηση επιβάλλεται, με απόφαση του οικείου
δικαιοδοτικού οργάνου, ύστερα από έκθεση της Επιτροπής Επαγγελματικού Αθλητισμού.
5. Εάν η Α.Α.Ε. ή το Τ.Α.Α. δεν συμμορφωθεί στην πιο πάνω απόφαση του δικαιοδοτικού οργάνου,
μέσα σε προθεσμία δέκα (10) ημερών από την κοινοποίησή της, η οικεία ομάδα αποβάλλεται από το
πρωτάθλημα με απόφαση του αρμόδιου δικαιοδοτικού οργάνου."

Αρθρο: 84
Ημ/νία: 02.07.2003
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ

Τίτλος Αρθρου
Ηλεκτρονική αναμετάδοση και διανομή αγώνων
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ,
ΑΓΩΝΕΣ, ΑΝΑΜΕΤΑΔΟΣΗ, ΔΙΑΝΟΜΗ ΑΓΩΝΩΝ, ΗΛΕΚΤΡΟΝΙΚΗ ΑΝΑΜΕΤΑΔΟΣΗ ΑΓΩΝΩΝ
Σχόλια
Οι παρ. 1, 3 και 8 αντικαταστάθηκαν με τις παρ. 1, 2 και 3 του άρ. 30 του ν. 3057/2002
(Α΄239/10.10.2002).Το εδάφιο γ της παρ. 3 του παρόντος άρθρου καταργήθηκε από το άρθρο 29
του Ν. 3166/2003 (ΦΕΚ Α 178) και αντικαταστάθηκε με την παρ. 7 του άρθρου 22 του ιδίου νόμου.
Κείμενο Αρθρου
"1. Κάθε αθλητικό σωματείο, Τ.Α.Α. ή Α.Α.Ε., έχει το δικαίωμα να επιτρέπει έναντι αμοιβής:
α) Τη ραδιοφωνική ή τηλεοπτική μετάδοση ή την αναμετάδοση, με οποιαδήποτε τεχνική μέθοδο ή
μέσο, αθλητικών διοργανώσεων, στις οποίες θεωρείται σύμφωνα με τους οικείους κανονισμούς
γηπεδούχος.
β) Την εγγραφή ή την αναπαραγωγή των κατά την περίπτωση α' αθλητικών διοργανώσεων ή
στιγμιοτύπων αυτών, με κάθε μέσο και για οποιονδήποτε υλικό φορέα.
γ)Τη θέση σε κυκλοφορία του υλικού της αναπαραγωγής κατά την περίπτωση β' με μεταβίβαση της
κυριότητας, με εκμίσθωση ή με δημόσιο δανεισμό. Οι ειδικά αναγνωρισμένες αθλητικές ομοσπονδίες
έχουν τα ίδια δικαιώματα όσον αφορά τις αθλητικές διοργανώσεις των εθνικών ομάδων και των
αγώνων κυπέλλου Ελλάδος."
2. Κάθε γηπεδούχο αθλητικό σωματείο, γηπεδούχος Α.Α.Ε., γηπεδούχο Τ.Α.Α. ή αθλητική
ομοσπονδία για αγώνες εθνικών ομάδων και κυπέλλου Ελλάδος δικαιούται να συνάπτει συμβάσεις
παραχώρησης, με τηλεοπτικούς ή ραδιοφωνικούς σταθμούς, αποκλειστικών ή μη αδειών
εκμετάλλευσης των δικαιωμάτων που αναφέρονται στην παρ. 1 του παρόντος άρθρου.
Απαγορεύεται η μεταβίβαση σε τρίτους, φυσικά ή νομικά πρόσωπα, των δικαιωμάτων που
αποκτήθηκαν με αποκλειστική άδεια εκμετάλλευσης, χωρίς την έγγραφη συναίνεση του σωματείου,
της Α.Α.Ε., του Τ.Α.Α. ή της ομοσπονδίας. Οι συμβάσεις του πρώτου εδαφίου της παρούσας
παραγράφου δεσμεύουν το, κατά τους οικείους κανονισμούς, φιλοξενούμενο σωματείο, Α.Α.Ε. ή
Τ.Α.Α..
"3. Ο ραδιοφωνικός ή τηλεοπτικός σταθμός που αποκτάει δικαιώματα αποκλειστικής μετάδοσης ή
αναμετάδοσης σύμφωνα με τις προηγούμενες παραγράφους, υποχρεούται να παρέχει σε
οποιονδήποτε ενδιαφερόμενο ραδιοφωνικό ή τηλεοπτικό σταθμό που λειτουργεί νόμιμα σύμφωνα με
τις διατάξεις του Ν. 2328/1995 (ΦΕΚ 159 Α') και του Ν. 2664/1998 (ΦΕΚ 275 Α'), όπως ισχύουν
αυτοί κάθε φορά, μαγνητοσκοπημένα ή μαγνητοφωνημένα στιγμιότυπα, κατ' επιλογή του αιτούντος,
διάρκειας μέχρι τριών λεπτών συνολικά, για να χρησιμοποιηθούν στα δελτία ειδήσεων. Η
αναμετάδοση των στιγμιότυπων αυτών περιορίζεται για κάθε ημέρα διεξαγωγής αγώνων σε τρεις
μεταδόσεις των τριών λεπτών η καθεμία επί του συνολικού ημερήσιου προγράμματος, μεταξύ των
οποίων μεσολαβεί χρονικό διάστημα τουλάχιστον μιας ώρας. "Σε περίπτωση παραβίασης του
προηγούμενου εδαφίου, το Εθνικό Συμβούλιο Ραδιοτηλεόρασης μπορεί να επιβάλει, εκτός από τις
προβλεπόμενες στην οικεία νομοθεσία διοικητικές κυρώσεις, την κύρωση του αποκλεισμού από την
άσκηση του δικαιώματος αναμετάδοσης στιγμιότυπων για την επόμενη ημέρα διεξαγωγής αγώνων,
εφαρμοζόμενης αναλόγως και της παραγράφου 3 του άρθρου 15 του ν. 2644/1998."
4. Οι γηπεδούχοι (Α.Α.Ε., Τ.Α.Α. ή σωματεία) δικαιούνται να
μεταβιβάζουν με ειδική έγγραφη άδεια στις ενώσεις, στους
επαγγελματικούς συνδέσμους ή στις ομοσπονδίες που ανήκουν τη διαχείριση μέρους ή του συνόλου
των δικαιωμάτων που αναφέρονται στην παρ. 1, εφόσον οι τελευταίοι διοργανώνουν κατά
περίπτωση το πρωτάθλημα. Η διάρκεια των αδειών αυτών δεν επιτρέπεται να υπερβαίνει τα
τέσσερα (4) έτη. Αν μεταβιβασθεί η πιο πάνω άδεια, σε επαγγελματικό σύνδεσμο ή ομοσπονδία, οι
φορείς αυτοί δεν επιτρέπεται να συνάπτουν συμβάσεις διαχείρισης των δικαιωμάτων με διάρκεια
μεγαλύτερη των τεσσάρων (4) ετών.
5. Αν έχει συσταθεί στο σωματείο, κατά τις διατάξεις του παρόντος νόμου, Τ.Α.Α., οι πράξεις
διαχείρισης που αναφέρονται στις παρ. 2 έως 4 του παρόντος ασκούνται από την επιτροπή
διοίκησης και διαχείρισης του Τ.Α.Α.. Σε κάθε άλλη περίπτωση ασκούνται από το Δ.Σ. του
σωματείου.
6. Η άδεια μετάδοσης αθλητικών διοργανώσεων εθνικών ομάδων προτείνεται από τις οικείες
ομοσπονδίες κατά προτεραιότητα σε τηλεοπτικούς σταθμούς πανελλήνιας εμβέλειας ελεύθερης
λήψης. Αν η πρόταση της οικείας ομοσπονδίας δεν γίνει αποδεκτή από κανένα ιδιωτικό ραδιοφωνικό
ή τηλεοπτικό σταθμό πανελλήνιας εμβέλειας, ελεύθερης ή μη λήψης, η Ελληνική Ραδιοφωνία και
Τηλεόραση Α.Ε. υποχρεούται να μεταδώσει τον αγώνα, καταβάλλοντας στην ομοσπονδία το
σαράντα τοις εκατό (40%) των εσόδων της από τη μετάδοση των διαφημιστικών μηνυμάτων που
μεταδίδονται κατά τη διάρκεια του αγώνα, των ημιχρονίων, καθώς και των πέντε πρώτων λεπτών
της ώρας (5') που προηγούνται της έναρξης και ακολουθούν τη λήξη του αγώνα.
7. Με κοινή απόφαση των Υπουργών Τύπου και Μέσων Μαζικής Ενημέρωσης, Πολιτισμού και του

αρμόδιου για τον αθλητισμό Υπουργού, μέσα στο πρώτο δεκαπενθήμερο του Αυγούστου κάθε
έτους, καταρτίζεται κατάλογος διεθνών, εθνικών ή τοπικών αθλητικών εκδηλώσεων μείζονος
σημασίας για την ελληνική κοινωνία. Για τις εκδηλώσεις αυτές εξασφαλίζεται στο κοινό η δυνατότητα
παρακολούθησής τους από τηλεοπτικούς σταθμούς ελεύθερης λήψης μέσω ολικής ή μερικής
ζωντανής κάλυψης ή ολικής ή μερικής αναμετάδοσης.
"8. Από τις αμοιβές που αναφέρονται στις παραγράφους 2, 3 και 4 του παρόντος άρθρου τις οποίες
λαμβάνουν αθλητικά ποδοσφαιρικά σωματεία ή ποδοσφαιρικές ανώνυμες εταιρείες από την
εκμετάλλευση των προαναφερόμενων δικαιωμάτων, η Ελληνική Ποδοσφαιρική Ομοσπονδία
(Ε.Π.Ο.) λαμβάνει ποσοστό πέντε τοις εκατό (5%) και η Ενωση Ποδοσφαιρικών Ανωνύμων
Εταιρειών (Ε.Π.Α.Ε.), αν πρόκειται για αμοιβές Π.Α.Ε., λαμβάνει ποσοστό δύο τοις εκατό (2%). Από
τις αντίστοιχες με τις ανωτέρω αμοιβές που λαμβάνουν αθλητικά σωματεία καλαθοσφαίρισης ή
καλαθοσφαιρικές ανώνυμες εταιρείες ή ΤΑΚ, η Ελληνική Ομοσπονδία Καλαθοσφαίρισης (Ε.Ο.Κ.)
λαμβάνει ποσοστό τρία τοις εκατό (3%) και ο Ε.Σ.Α.Κ.Ε., αν πρόκειται για αμοιβές Κ.Α.Ε. των
οποίων οι ομάδες συμμετέχουν στην ΑΙ κατηγορία καλαθοσφαίρισης λαμβάνει ποσοστό οκτώ τοις
εκατό (8%).
Τα ποσοστά που αναφέρονται στην παρούσα παράγραφο καταβάλλονται από το ραδιοφωνικό ή
τηλεοπτικό σταθμό απευθείας στους λοιπούς δικαιούχους (Ε.Π.Ο., Ε.Π.Α.Ε., Ε.Ο.Κ.,
Ε.Σ.Α.Κ.Ε.),ταυτόχρονα με τις καταβολές προς τα σωματεία ή Τ.Α.Α. ή Α.Α.Ε., και σε αντιστοιχία με
καθεμία από τις καταβολές. Σε περίπτωση μη καταβολής των προβλεπομένων στην παρούσα
παράγραφο, η οικεία διοργανώτρια αρχή μπορεί να απαγορεύσει την είσοδο των συνεργείων του
υπόχρεου τηλεοπτικού ή ραδιοφωνικού σταθμού στους χώρους διεξαγωγής των αγώνων.
Ολες οι συναλλαγές που αναφέρονται στο παρόν άρθρο διενεργούνται σε καθέναν από τους
ανωτέρω δικαιούχους αποκλειστικά μέσω τραπεζικών λογαριασμών με εντολές πληρωμής ή
δίγραμμες επιταγές. Κάθε είδους αντέγγραφα είναι απολύτως άκυρα".
9. Η ισχύς των διατάξεων του παρόντος άρθρου, πλην της παραγράφου 8, ανατρέχει από 4.1.1999.

Αρθρο: 85
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΕΣ
Τίτλος Αρθρου
Αθλητής με αμοιβή - Επαγγελματίας αθλητής
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ,
ΕΠΑΓΓΕΛΜΑΤΙΕΣ ΑΘΛΗΤΕΣ
Κείμενο Αρθρου
ΚΕΦΑΛΑΙΟ Δ'
ΣΧΕΣΕΙΣ ΑΘΛΗΤΗ ΜΕ ΤΜΗΜΑ ΑΜΕΙΒΟΜΕΝΩΝ ΑΘΛΗΤΩΝ 'Η ΑΘΛΗΤΙΚΗ ΑΝΩΝΥΜΗ ΕΤΑΙΡΕΙΑ
1. Αθλητής με αμοιβή είναι εκείνος που συνδέεται με αθλητικό σωματείο που διατηρεί Τ.Α.Α. με
σύμβαση εξαρτημένης εργασίας για παροχή αθλητικών υπηρεσιών.
2. Επαγγελματίας αθλητής είναι εκείνος που συνδέεται με Α.Ε.Ε., με σύμβαση εξαρτημένης εργασίας
για παροχή αθλητικών υπηρεσιών.
3. Κατ' εξαίρεση, αθλητής με αμοιβή ή επαγγελματίας αθλητής ανάλογα, είναι και εκείνος ο οποίος
διέπεται από τις διατάξεις του άρθρου 94 του παρόντος νόμου.
4. Η πιο πάνω σύμβαση εργασίας αθλητή με αμοιβή ή επαγγελματία αθλητή διέπεται από τις
διατάξεις της εργατικής νομοθεσίας και του νόμου αυτού.
5. Για την εκπλήρωση των σκοπών των συνδικαλιστικών οργάνων των αναφερομένων στις
παραγράφους 1 και 2 του παρόντος άρθρου αθλητών, κατά κλάδο άθλησης, καθιερώνεται ως έσοδό
τους, επιχορήγηση από τη Γ.Γ.Α. σε ετήσια βάση, κατ' ανάλογη εφαρμογή των διατάξεων του
παρόντος που ισχύουν για τις αθλητικές ομοσπονδίες.

Αρθρο: 86
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΠΑΡΟΧΕΣ ΠΡΟΣ ΑΘΛΗΤΕΣ
Σχόλια
Το παρόν άρθρο τίθεται όπως προστέθηκε με το άρθρο 21 του ν. 3479/2006 ΦΕΚ Α 152/19.7.2006.

Κείμενο Αρθρου
«Άρθρο 86
Αμοιβές των επαγγελματιών και αμειβομένων αθλητών - Όρια αυτών
1. Οι κάθε είδους αμοιβές των επαγγελματιών και των αμειβομένων αθλητών (σε χρήμα ή σε είδος)
καθορίζονται ελεύθερα με το συμβόλαιο, που υπογράφεται μεταξύ αυτών και της αντίστοιχης
Εταιρείας ή Τ.Α.Α. αθλητικού σωματείου. Με το ίδιο ή όμοιο συμβόλαιο καθορίζονται ο τρόπος και ο
χρόνος καταβολής των ως άνω αμοιβών, σύμφωνα με τα όσα ειδικότερα ορίζονται από τον
κανονισμό του άρθρου 87 του παρόντος. Ειδικά οι τυχόν αμοιβές σε είδος αποτιμώνται σε χρήμα, το
ποσόν του οποίου αναγράφεται στο συμβόλαιο.
2. Το ετήσιο συνολικό ύψος των κάθε είδους αμοιβών του συνόλου των επαγγελματιών ή
αμειβομένων αθλητών της κάθε Εταιρείας ή Τ.Α.Α. καθορίζεται από την εταιρία ή το Τ.Α.Α. και δεν
επιτρέπεται να υπερβαίνει το εβδομήντα τοις εκατό (70%) των εσόδων του προϋπολογισμού της
Εταιρείας ή του Τ.Α.Α.. Στο ως άνω συνολικό ύψος των αμοιβών δεν υπολογίζονται οι τυχόν
δαπάνες, που καταβάλλονται στο σύλλογο από τον οποίο προέρχεται ο αθλητής.
3. Στον ετήσιο προϋπολογισμό της κάθε Εταιρείας ή Τ.Α.Α. αναγράφεται υπό ίδιο κωδικό αριθμό το
ακριβές χρηματικό ποσό, που προκύπτει από την εφαρμογή της προηγούμενης παραγράφου.
4. Εταιρεία ή Τ.Α.Α., που υπερβαίνει το ύψος του χρηματικού ποσού της προηγούμενης
παραγράφου υποχρεούται να καταβάλει στην επαγγελματική ένωση, που ανήκει, πρόστιμο που
ορίζεται κατά τη διαδικασία της παραγράφου 7.
5. Κατ' εξαίρεση εταιρείες των οποίων οι ομάδες συμμετέχουν στις ευρωπαϊκές διοργανώσεις
μπορούν να υπερβούν το όριο της παραγράφου 2 του παρόντος άρθρου και μέχρι το ποσοστό
ενενήντα τοις εκατό (90%) των εσόδων του προϋπολογισμού, για το έτος συμμετοχής τους στις ως
άνω διοργανώσεις. Στην περίπτωση διατήρησης της υπέρβασης σε επόμενα έτη, που δεν
συμμετέχει η ομάδα στις ευρωπαϊκές διοργανώσεις υποχρεούνται να καταβάλλουν στην Ένωση
πρόστιμο που ορίζεται κατά τη διαδικασία της παραγράφου 7 για κάθε έτος.
6. Απαγορεύεται στις εταιρείες ή στα Τ.Α.Α. των αθλητικών σωματείων, καθώς και στους μετόχους ή
τα μέλη αυτών ή σε κάθε τρίτο η καταβολή στους αθλητές έκτακτων παροχών (σε χρήμα ή σε είδος)
πλέον των, κατά το παρόν άρθρο, ρητά, καθοριζομένων στο συμβόλαιο του αθλητή. Τα χρηματικά
ποσά που συμφωνούνται μεταξύ σωματείου που διατηρεί Τ.Α.Α. ή Α.Α.Ε. και αθλητή, υπέρ του
τελευταίου, κατά την υπογραφή του συμβολαίου καταβάλλονται, εφόσον δεν υπάρχει ευνοϊκότερη
για τον αθλητή ρύθμιση, ως εξής: το ένα τρίτο (1/3) αμέσως με την υπογραφή του συμβολαίου και τα
υπόλοιπα δύο τρίτα (2/3) σε ισόποσες δόσεις κατανεμόμενες στη διάρκεια του συμβολαίου. Οι
πάσης φύσεως καταβολές προς τους αθλητές διενεργούνται αποκλειστικά μέσω τραπεζικών
λογαριασμών με εντολές πληρωμής ή δίγραμμες επιταγές.
7. Η παράβαση των ορισμών των προηγούμενων παραγράφων συνεπάγεται την επιβολή σε βάρος
της υπαίτιας Εταιρείας ή Τ.Α.Α. προστίμου, το ύψος και η διαδικασία επιβολής του οποίου
καθορίζεται με απόφαση της Γενικής Συνέλευσης της οικείας Ένωσης.
8. Οποιαδήποτε ιδιαίτερη γραπτή συμφωνία μεταξύ Εταιρείας ή Τ.Α.Α. και αθλητή η οποία
συνάπτεται, πέρα από το συμβόλαιο και αναφέρεται σε θέματα του παρόντος άρθρου είναι
απολύτως άκυρη και ουδέν έννομο αποτέλεσμα παράγει.»

Αρθρο: 87
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΕΣ
Τίτλος Αρθρου
Κανονισμός σχέσεων σωματείων και αθλητών
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Σχόλια
Ο Κανονισμός σχέσεων σωματείων και αμειβόμενων πετοσφαιριστών του παρόντος άρθρου
εγκρίθηκε με την ΥΑ 17007 (ΦΕΚ Β' 917/2000).
Κείμενο Αρθρου
1. Με κοινή συμφωνία του Δ.Σ. της οικείας αθλητικής ομοσπονδίας, της οικείας ολομέλειας των
σωματείων που διατηρούν Τ.Α.Α. ή, κατά περίπτωση, του οικείου επαγγελματικού συνδέσμου των
Α.Α.Ε. και του Δ.Σ. του οικείου συνδικαλιστικού οργάνου των αθλητών, καταρτίζεται, κανονισμός που
ρυθμίζει τα θέματα που αφορούν τις σχέσεις των αθλητών με αμοιβή ή επαγγελματία αθλητή με τα
αθλητικά σωματεία ή τις Α.Α.Ε. Ειδικότερα στον κανονισμό πρέπει να ρυθμίζονται:
α) οι όροι και οι προϋποθέσεις απόκτησης της ιδιότητας του αθλητή με αμοιβή ή του επαγγελματία
αθλητή,

β) ο τύπος του συναπτόμενου μεταξύ αθλητή και αθλητικού σωματείου ή Α.Α.Ε. συμβολαίου, η
διαδικασία σύναψής του, καθώς και οι όροι, οι προϋποθέσεις και τη διαδικασία ανανέωσης,
διακοπής και λύσης του,
γ) τα κατώτερα όρια και οι κάθε είδους παροχές προς τους αθλητές και ο τρόπος καταβολής τους
(τακτικές, έκτακτες, επιδόματα Χριστουγέννων και Πάσχα, επίδομα αδείας, ημέρα εβδομαδιαίας
ανάπαυσης κ.λπ.),
δ) οι υποχρεώσεις των αθλητών απέναντι στα αθλητικά σωματεία ή τις Α.Α.Ε., καθώς και οι
κυρώσεις σε περίπτωση παράβασής τους,
ε) οι συνέπειες που επέρχονται σε βάρος ερασιτέχνη αθλητή που συμπληρώνει το δέκατο όγδοο
(18ο) έτος της ηλικίας του και δεν συμμορφώνεται στην υποχρέωση που ορίζεται στις διατάξεις της
παρ. 6 του άρθρου 90,
στ) ο χρόνος ισχύος του κανονισμού, ο οποίος δεν μπορεί να είναι μικρότερος της τριετίας,
ζ) κάθε άλλο συναφές θέμα.
Ειδικότερα στην παροχή της ετήσιας άδειας πρέπει να υπάρχει κατά το δυνατόν πρόβλεψη ότι αυτή
θα είναι συνεχής.
2. Ο κανονισμός της προηγούμενης παραγράφου δημοσιεύεται στην Εφημερίδα της Κυβερνήσεως
με απόφαση του αρμόδιου για τον αθλητισμό Υπουργού. Τυχόν διαφωνίες μεταξύ των
ενδιαφερομένων μερών επιλύονται με την προαναφερόμενη απόφαση του Υπουργού. Η κανονιστική
αρμοδιότητα του αρμόδιου για τον αθλητισμό Υπουργού εξαντλείται στην επίλυση των κατά τα
ανωτέρω διαφωνιών.
3. Οι διατάξεις του κανονισμού του παρόντος μπορεί να καταγγέλλονται από τα συμβαλλόμενα μέρη
μετά τη συμπλήρωση τριετίας από την έναρξη εφαρμογής τους. Η καταγγελία του κανονισμού γίνεται
τρεις (3) μήνες πριν από τη συμπλήρωση τριετίας. Μέσα σε δύο (2) μήνες από την καταγγελία
οποιουδήποτε συμβαλλομένου, τα ενδιαφερόμενα μέρη οφείλουν να υποβάλουν τις προτάσεις τους
για την κατάρτιση νέου κανονισμού. Αν παρέλθει η προθεσμία αυτή χωρίς να έχουν υποβληθεί
προτάσεις από όλα τα ενδιαφερόμενα μέρη, τότε τον κανονισμό καταρτίζει ο αρμόδιος για τον
αθλητισμό Υπουργός.
4. Ειδικά, κατά την πρώτη εφαρμογή του παρόντος, η κατάρτιση, η έγκριση και η δημοσίευση του
κανονισμού γίνεται μέχρι την 31η Δεκεμβρίου 1999 και η ισχύς του αρχίζει από την αγωνιστική
περίοδο 2000-2001. Αν παρέλθει η πιο πάνω ημερομηνία, χωρίς οι ενδιαφερόμενοι να καταρτίσουν
τον κανονισμό, αυτός καταρτίζεται από τον αρμόδιο για τον αθλητισμό Υπουργό.

Αρθρο: 88
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΟΜΟΣΠΟΝΔΙΕΣ
Τίτλος Αρθρου
Ειδικός κανονισμός
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ,
ΕΙΔΙΚΟΣ ΚΑΝΟΝΙΣΜΟΣ
Σχόλια
Οι παράγραφοι 6,7,8 προστέθηκαν με το άρθρο 22 του ν. 3479/2006 ΦΕΚ Α 152/19.7.2006.
Κείμενο Αρθρου
1. Με κοινή συμφωνία του Δ.Σ. της οικείες αθλητικής ομοσπονδίας, της οικείας ολομέλειας των
σωματείων που διατηρούν Τ.Α.Α. ή, κατά περίπτωση, του οικείου επαγγελματικού συνδέσμου των
Α.Α.Ε. και του Δ.Σ. του οικείου συνδικαλιστικού οργάνου των αθλητών καταρτίζεται κανονισμός, με
τον οποίο καθορίζονται οι κατηγορίες και ο αριθμός κατά κατηγορία των αθλητών που έχει δικαίωμα
να διατηρεί κάθε Τ.Α.Α. ή Α.Α.Ε., οι όροι των εγγραφών και μεταγραφών ή αποδεσμεύσεών τους, ο
χρόνος διενέργειάς τους, η διαδικασία και τα αρμόδια για την έγκρισή τους όργανα, καθώς και κάθε
άλλο συναφές θέμα.
2. Ο κανονισμός δημοσιεύεται στην Εφημερίδα της Κυβερνήσεως με απόφαση του αρμόδιου για τον
αθλητισμό Υπουργού. Τυχόν διαφωνίες μεταξύ των ενδιαφερόμενων μερών επιλύονται με την
προαναφερόμενη υπουργική απόφαση. Η κανονιστική αρμοδιότητα του Υπουργού εξαντλείται στην
επίλυση των κατά τα ανωτέρω διαφωνιών.
3.[καταργήθηκε με την παρ. 3 του άρ. 31 του ν. 3057/2002 (Α΄239/10.10.2002)].
4. Ειδικά για θέματα που αφορούν το ποδόσφαιρο, στην Ελληνική Ποδοσφαιρική Ομοσπονδία
(Ε.Π.Ο.) συνιστάται με απόφαση του Δ.Σ. αυτής, με θητεία διάρκειας δύο (2) ετών, πενταμελές
όργανο, συγκροτούμενο από έναν (1) εκπρόσωπο της Ε.Π.Ο., έναν (1) εκπρόσωπο του Ελληνικού
Συνδέσμου Ανωνύμων Ποδοσφαιρικών Εταιρειών (Ε.Σ.Α.Π.Ε.), έναν (1) εκπρόσωπο του

Πανελληνίου Συνδέσμου Αμειβομένων Ποδοσφαιριστών (Π.Σ.Α.Π.), καθώς και δύο (2) δικαστές με
βαθμό εφέτη της πολιτικής και της ποινικής δικαιοσύνης. Το όργανο αυτό θα έχει ως έργο του την
επίλυση των διαφωνιών που τυχόν θα ανακύπτουν μεταξύ των ενδιαφερόμενων μερών κατά την
κατάρτιση ή τροποποίηση των κανονισμών του άρθρου 87 και του παρόντος του νόμου αυτού. Ως
πρόεδρος του οργάνου ορίζεται ο αρχαιότερος από τους δύο (2) δικαστές. Οι δύο (2) δικαστές
ορίζονται με απόφαση του τριμελούς συμβουλίου διοίκησης του Εφετείου Αθηνών, ύστερα από
αίτηση του Δ.Σ. της Ε.Π.Ο.. Τα κάθε είδους θέματα που αφορούν το όργανο αυτό (λειτουργία,
αποζημίωση των μελών και κάθε άλλη σχετική λεπτομέρεια) καθορίζονται με την ίδια ή άλλη
απόφαση του Δ Σ. της Ε.Π.Ο..
5. Οι διατάξεις της προηγούμενης παραγράφου ισχύουν αναλόγως και για θέματα που αφορούν την
καλαθοσφαίριση, η δε συγκρότηση του αρμόδιου πενταμελούς οργάνου γίνεται από την Ελληνική
Ομοσπονδία Καλαθοσφαίρισης (Ε.Ο.Κ.), τον Ελληνικό Σύνδεσμο Ανωνύμων Καλαθοσφαιρικών
Εταιρειών (Ε.Σ.Α.Κ.Ε.), τον Πανελλήνιο Σύνδεσμο Αμειβομένων Καλαθοσφαιριστών (Π.Σ.Α.Κ.) και
δύο (2) δικαστές.
«6. Ουδεμία εγγραφή ή μετεγγραφή επαγγελματία ή αμειβόμενου αθλητή εγκρίνεται, μη εκδιδομένου,
σε καμιά περίπτωση, του σχετικού δελτίου αθλητικής ιδιότητας, αν η σχετική αίτηση προς την οικεία
ομοσπονδία δεν συνοδεύεται από παραστατικό της οικείας Δ.Ο.Υ., ότι κατεβλήθη ο αναλογών, κατά
τις ισχύουσες κάθε φορά διατάξεις, φόρος προς το Ελληνικό Δημόσιο, για τα χρηματικά ποσά, που
συμφωνούνται στο συμβόλαιο, μεταξύ Εταιρείας ή Τ.Α.Α. και αθλητή, υπέρ του τελευταίου.
7. Στην περίπτωση εφαρμογής της παραγράφου 6 του άρθρου 86 (καταβολή των υπέρ του αθλητή
χρηματικών ποσών σε δόσεις) η καταβολή του φόρου που αναλογεί σε κάθε δόση αποδεικνύεται με
σχετικό παραστατικό της αρμόδιας Δ.Ο.Υ., το οποίο κατατίθεται στην οικεία επαγγελματική ένωση
και την Επιτροπή Επαγγελματικού Αθλητισμού.
8. Η παράβαση των ορισμών των προηγούμενων παραγράφων συνεπάγεται, από το χρόνο τέλεσης
της παράβασης, την απόλυτη ακυρότητα της εγγραφής ή μετεγγραφής του αθλητή, η δε συμμετοχή
του στους αγώνες θεωρείται, για κάθε συνέπεια, αντικανονική, ελεγχόμενη από το οικείο δικαιοδοτικό
όργανο και αυτεπαγγέλτως.»

Αρθρο: 89
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΕΣ
Τίτλος Αρθρου
Ασφάλιση αθλητών με αμοιβή
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Σχόλια
H παρ. 1 αντικαταστάθηκε με την παρ. 4 του άρθρου 31 του ν. 3057/2002 (Α΄239/10.10.2002.-Η
παράγραφος 3 του παρόντος τίθεται όπως προστέθηκε με το άρθρο 23 του ν. 3479/2006 ΦΕΚ Α
152/19.7.2006.
Κείμενο Αρθρου
"1. Οι αθλητές με αμοιβή, καθώς και οι επαγγελματίες αθλητές, υπάγονται στην ασφάλιση των
κλάδων του Ιδρύματος Κοινωνικών Ασφαλίσεων (I.Κ.Α.). Οι εισφορές υπολογίζονται αποκλειστικά με
βάση τις τακτικές μηνιαίες αποδοχές των αθλητών. Ειδικά για την ιατροφαρμακευτική τους
περίθαλψη, αντί για τον κλάδο υγείας του I.Κ.Α., οι αθλητές Α.Α.Ε. μπορούν να ασφαλίζονται σε
ιδιωτικές ασφαλιστικές εταιρείες, υπόχρεες δε για την καταβολή των ασφαλίστρων είναι οι Α.Α.Ε.
κατά τα 2/3 και οι αθλητές κατά το 1/3. Για τους όρους της ασφάλισης διαπραγματεύονται με τις
ιδιωτικές ασφαλιστικές εταιρείες οι οικείοι επαγγελματικοί σύνδεσμοι από κοινού με τους οικείους
πανελλήνιους συνδέσμους αμειβόμενων αθλητών. Η απαλλαγή από την ασφάλιση στον κλάδο
υγείας του I.Κ.Α. επέρχεται μόνο από το χρόνο σύναψης ιδιωτικής ασφάλισης.
Η ισχύς του δευτέρου εδαφίου του άρθρου αυτού αρχίζει δύο μήνες μετά από τη δημοσίευση του
παρόντος στην Εφημερίδα της Κυβερνήσεως."
2. Οι αθλητές, μέλη συνδικαλιστικών ενώσεών τους μπορούν να συνιστούν αλληλοβοηθητικά ταμεία,
νομικά πρόσωπα ιδιωτικού δικαίου (Ν.Π.Ι.Δ.), σύμφωνα με όσα ορίζονται από τις ισχύουσες για τα
αλληλοβοηθητικά ταμεία διατάξεις.
«3. Στους ερασιτέχνες αθλητές που μετέχουν σε επαγγελματικά πρωταθλήματα παρέχεται ιδιωτική
ασφαλιστική κάλυψη για την ιατροφαρμακευτική τους περίθαλψη κατ' ανάλογη εφαρμογή των
διατάξεων των δύο προηγούμενων παραγράφων.»

Αρθρο: 90
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Χρονική διάρκεια του συμβολαίου
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Σχόλια
- Το παρόν άρθρο τίθεται όπως αντικαταστάθηκε με το άρθρο 24 του ν.3479/2006 ΦΕΚ Α
152/19.7.2006.
Κείμενο Αρθρου
«1. Η χρονική διάρκεια του συμβολαίου αμειβόμενου ή επαγγελματία αθλητή δεν επιτρέπεται, με
ποινή ακυρότητας, να είναι μικρότερη των έξι (6) μηνών και μεγαλύτερη των πέντε (5) ετών. Σε κάθε
περίπτωση η λήξη της χρονικής διάρκειας του συμβολαίου πρέπει να συμπίπτει το αργότερο, μία
ημέρα πριν από την έναρξη της μετεγγραφικής περιόδου.
2. Η με οποιονδήποτε τρόπο ή συμφωνία μονομερής ανανέωση του συμβολαίου της προηγούμενης
παραγράφου απαγορεύεται, τυχόν δε γινόμενη είναι απολύτως άκυρη και συνεπάγεται τις συνέπειες
της παραγράφου 8 του άρθρου 88 του παρόντος.
3. Εκπαιδευόμενος αθλητής, με τη συμπλήρωση του δεκάτου ογδόου (18ου) έτους της ηλικίας του
έχει υποχρέωση να υπογράψει με την εταιρία ή το Τ.Α.Α., που ανήκει συμβόλαιο παροχής
υπηρεσιών, εφόσον η εταιρία ή το Τ.Α.Α. το επιθυμούν. Η χρονική διάρκεια του συμβολαίου αυτού
εκτείνεται από ένα (1) έως τρία (3) έτη και καθορίζεται, αποκλειστικά και για μία μόνο φορά, από την
εταιρία ή το Τ.Α.Α.. Επιτρέπεται συμφωνία των συμβαλλόμενων μερών, κατά την υπογραφή του ως
άνω συμβολαίου, για διάρκεια αυτού, πέραν της προτεινόμενης από την εταιρία και μέχρι πέντε (5)
ετών, συνολικά.
4. Οι διατάξεις της προηγούμενης παραγράφου εφαρμόζονται ανάλογα και για τους ερασιτέχνες
ποδοσφαιριστές του ιδρυτικού της Εταιρείας ή του Τ.Α.Α. αθλητικού σωματείου ή για τους
ερασιτέχνες αθλητές οποιουδήποτε άλλου αθλητικού σωματείου, με τα οποία η οικεία εταιρία ή το
Τ.Α.Α. έχουν υπογράψει προγραμματικές συμβάσεις εκπαιδευτικής και τεχνικοοικονομικής
υποστήριξης των αντίστοιχων αθλητικών τμημάτων των ως άνω σωματείων.
5. Τα πρόσωπα που διαμεσολαβούν στην κατάρτιση των συμβολαίων μεταξύ αθλητών ή
προπονητών και Α.Α.Ε. ή Τ.Α.Α. (μάνατζερς) μπορούν να συνάπτουν συμβάσεις συνεργασίας
(διαμεσολάβησης) με αθλητές κατ' ανώτατο όριο μέχρι το είκοσι τοις εκατό (20%) των αθλητών κάθε
ομάδας που δικαιούνται συμμετοχής στο οικείο πρωτάθλημα. Οι συμβάσεις διαμεσολάβησης
καταγγέλλονται ελευθέρως από τους αθλητές (επαγγελματίες, αμοιβόμενους ή ερασιτέχνες) με μόνη
την έγγραφη δήλωση τους προς τον διαμεσολαβητή. Με απόφαση του Υπουργού Πολιτισμού,
ύστερα από γνώμη της οικείας αθλητικής ομοσπονδίας, της επαγγελματικής ένωσης και των
συνδικαλιστικών οργάνων αθλητών και προπονητών καθορίζονται οι ειδικότεροι όροι και
προϋποθέσεις πρόσβασης και άσκησης του επαγγέλματος του αθλητικού διαμεσολαβητή
(μάνατζερ).»

Αρθρο: 90A
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Νομικό καθεστώς των επαγγελματιών και αμειβομένων αθλητών σε περίπτωση υποβιβασμού της
ομάδας σε ερασιτεχνική κατηγορία
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Σχόλια
- Το παρόν άρθρο τίθεται όπως προστέθηκε με το άρθρο 25 του ν.3479/2006 ΦΕΚ Α 152/19.7.2006.
Κείμενο Αρθρου
«1. Οι επαγγελματίες και οι αμειβόμενοι αθλητές, σε περίπτωση υποβιβασμού της ομάδας τους σε
κατώτερη κατηγορία, στους αγώνες της οποίας δεν επιτρέπεται, κατά τις ισχύουσες διατάξεις,
συμμετοχή επαγγελματιών ή αμειβομένων αθλητών, αντίστοιχα, εξακολουθούν, κατ' εξαίρεση, να

προσφέρουν τις υπηρεσίες τους ως αθλητών και στην κατηγορία στην οποία υποβιβάζεται η ομάδα
τους για ένα (1) έτος, εφόσον η χρονική διάρκεια του συμβολαίου τους καλύπτει το έτος αυτό,
διατηρουμένων, κατά τα λοιπά, των δικαιωμάτων και υποχρεώσεων τους, όπως αυτά καθορίζονται,
μετά την κατά το άρθρο 86, παράγραφος 8 του παρόντος αναπροσαρμογή τους, στο συμβόλαιο
τους και αντιστοιχούν στο ως άνω έτος προσφοράς των υπηρεσιών τους.
2. Το διάδοχο της Α.Α.Ε. ή του Τ.Α.Α. αθλητικό σωματείο, για την εκπλήρωση των οικονομικών
υποχρεώσεων του προς τους ως άνω επαγγελματίες ή αμειβόμενους αθλητές, αντίστοιχα, δικαιούται
να εισπράττει, για λογαριασμό του, την, κατά τις ισχύουσες, κάθε φορά, διατάξεις, αποζημίωση, που
υποχρεούται να καταβάλλει ο, μετά την αποδέσμευση του αθλητή, αποκτών τον επαγγελματία ή
αμειβόμενο αθλητή νέος σύλλογος, προς το σύλλογο από τον οποίο προέρχεται ο αθλητής.»

Αρθρο: 90Β
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Έννοια εκπαιδευόμενου αθλητή -Υποχρεώσεις - Αποδέσμευση αυτών
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Σχόλια
- Το παρόν άρθρο τίθεται όπως προστέθηκε με το άρθρο 26 του ν.3479/2006 ΦΕΚ Α 152/19.7.2006.
Κείμενο Αρθρου
«1. Εκπαιδευόμενος αθλητής είναι εκείνος ο οποίος διανύει ηλικία μέχρι δεκαοκτώ (18) ετών
συμπληρωμένο και είναι εγγεγραμμένος σε Ακαδημία Εκπαίδευσης Αθλητών αθλητικής ανώνυμης
Εταιρείας. Ως ημερομηνία συμπλήρωσης της ηλικίας λαμβάνεται η 31η Δεκεμβρίου του έτους
συμπλήρωσης.
2. Οι εκπαιδευόμενοι αθλητές διατηρούν τη φίλαθλη ιδιότητα τους, απαγορευομένης της λήψης από
αυτούς οποιασδήποτε αμοιβής ή αποζημίωσης, από τις μη επιτρεπόμενες κατά τις ισχύουσες, κάθε
φορά, διατάξεις για τη φίλαθλη ιδιότητα.
3. Ο εκπαιδευόμενος αθλητής αποδεσμεύεται στις εξής, μόνο, περιπτώσεις:
α) ύστερα από απόφαση της Εταιρείας στην οποία ανήκει,
β) αν, με τη συμπλήρωση του δεκάτου ογδόου (18) έτους της ηλικίας του, η εταιρία, στην οποία
ανήκει, δεν υπογράψει με αυτόν σύμβαση προσφοράς υπηρεσιών (συμβόλαιο) ως επαγγελματία
αθλητή.
4. Ο κατά την προηγούμενη παράγραφο αποδεσμευόμενος αθλητής είναι ελεύθερος να εγγραφεί,
ως επαγγελματίας ή αμειβόμενος αθλητής, με τις ίδιες προϋποθέσεις, που, κατά τις ισχύουσες
διατάξεις, απαιτούνται για την απόκτηση της ιδιότητας επαγγελματία ή αμειβομένου αθλητή ή ως
ερασιτέχνης αθλητής αθλητικού σωματείου.
5. Κατ' εξαίρεση των ορισμών των προηγούμενων παραγράφων στην περίπτωση υποβιβασμού της
ομάδας της Εταιρείας σε κατηγορία, που δεν επιτρέπεται, κατά τις ισχύουσες διατάξεις, συμμετοχή
αθλητικών ανωνύμων εταιρειών, το σύνολο των εκπαιδευόμενων αθλητών της Εταιρείας
μεταφέρεται στο διάδοχο αθλητικό σωματείο, στο οποίο ανήκουν εφεξής, εφαρμοζομένων κατά τα
λοιπά και για κάθε συνέπεια των διατάξεων περί ερασιτεχνών αθλητών του αθλήματος.»

Αρθρο: 91
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Απαγόρευση πρόωρων διαπραγματεύσεων
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Κείμενο Αρθρου
1. Εκτός της μεταγραφικής περιόδου τα Τ.Α.Α. ή οι Α.Α.Ε. δεν έχουν δικαίωμα να διαπραγματεύονται
άμεσα ή έμμεσα τον αθλητή που ανήκει σε άλλο Τ.Α.Α. ή Α.Α.Ε. με σκοπό τη μεταγραφή του, εκτός
αν οι κανονισμοί των διεθνών ομοσπονδιών του οικείου αθλήματος προβλέπουν διαφορετικά.
2. Οι παραβάτες τιμωρούνται από το οικείο δικαιοδοτικό όργανο, σύμφωνα με τις ισχύουσες για τη

δυσφήμιση του αθλήματος διατάξεις, καθώς και με στέρηση του δικαιώματος να αποκτήσουν τον
κατά την προηγούμενη παράγραφο αθλητή για χρονικό διάστημα πέντε (5) ετών.

Αρθρο: 92
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Απαγόρευση υπογραφής ιδιωτικών συμφωνητικών μεταξύ Τ.Α.Α. ή Α.Α.Ε. και αθλητή
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Κείμενο Αρθρου
Οποιαδήποτε γραπτή συμφωνία, μεταξύ Τ.Α.Α. ή Α.Α.Ε. και αθλητή, η οποία συνάπτεται πριν από
τη μεταγραφική περίοδο, για παροχή από αυτόν υπηρεσιών, είναι άκυρη, ακόμη και αν πρόκειται για
ανανέωση συμβολαίου αθλητή που ανήκει στη δύναμη του Τ.Α.Α. ή της Α.Α.Ε..

Αρθρο: 93
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Απαγόρευση μεταγραφών
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Σχόλια
Το παρόν άρθρο αντικαταστάθηκε με το άρ. 32 του ν. 3057/2002 (Α΄239/10.10.2002).
Κείμενο Αρθρου
"1. Τα σωματεία που διατηρούν Τ.Α.Α. και οι Α.Α.Ε. που δεν έχουν εκπληρώσει τις φορολογικές και
τις ασφαλιστικές τους υποχρεώσεις δεν έχουν δικαίωμα να αποκτούν αθλητές κατά τη διάρκεια της
μεταγραφικής περιόδου. Η εκπλήρωση των πιο πάνω υποχρεώσεων αποδεικνύεται με
πιστοποιητικό φορολογικής και ασφαλιστικής ενημερότητας, που πρέπει να κατατίθεται στην
Επιτροπή Επαγγελματικού Αθλητισμού πριν από την υπογραφή του σχετικού συμβολαίου. Η
παράβαση της διάταξης του προηγούμενου εδαφίου συνεπάγεται την ακυρότητα της μεταγραφής και
την αντικανονικότητα της συμμετοχής του αθλητή στους αγώνες. Δεν αποκλείεται στην περίπτωση
αυτή η αποζημίωση του αθλητή που δεν μεταγράφεται κανονικά, για κάθε θετική ή αποθετική ζημία.
Η αντικανονικότητα της συμμετοχής αθλητή σε αγώνα εξετάζεται από το αρμόδιο δικαιοδοτικό
όργανο κατόπιν ενστάσεως ή αυτεπάγγελτα, ύστερα από υποβολή της σχετικής έκθεσης του
επαγγελματικού συνδέσμου, ή κατά περίπτωση, της ολομέλειας των Τ.Α.Α. ή κατόπιν έκθεσης της
Επιτροπής Επαγγελματικού Αθλητισμού.
2. Σύναψη συμβολαίου με αθλητή ή προπονητή είναι άκυρη, εφόσον οι προβλεπόμενες σε αυτό
ετήσιες αμοιβές, παροχές και λοιπές καταβολές προκαλούν υπέρβαση των προϋπολογισθέντων
εξόδων για την τρέχουσα αγωνιστική περίοδο, κατ' άρθρο 78 παράγραφος 1 του παρόντος, οπότε,
σε μια τέτοια περίπτωση, επέρχονται οι συνέπειες της παραγράφου 1 του παρόντος άρθρου."

Αρθρο: 94
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Διαδικασία λύσης συμβολαίου σε περίπτωση υποβιβασμού ομάδας
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Κείμενο Αρθρου

1. Σε περίπτωση υποβιβασμού ομάδας Τ.Α.Α. ή Α.Α.Ε. σε ερασιτεχνική κατηγορία πρωταθλήματος,
η σύμβαση με τον αθλητή λύεται, με την επιφύλαξη των διατάξεων της επόμενης παραγράφου,
αζημίως και για τα δύο μέρη.
2. Σε περίπτωση που το συμβόλαιο του αθλητή με την Α.Α.Ε. ή το Τ.Α.Α. που υποβιβάζεται δεν έχει
λήξει, το ιδρυτικό σωματείο επιτρέπεται να διατηρήσει τον αθλητή στη δύναμή του είτε μέχρι τη λήξη
του συμβολαίου, αν αυτό λήγει μέσα σε χρονικό διάστημα ενός (1) έτους από την επικύρωση της
βαθμολογίας του πρωταθλήματος είτε μέχρι ένα (1) έτος από την παραπάνω επικύρωση, αν η
διάρκεια του συμβολαίου υπερβαίνει το ένα (1) έτος, από αυτήν. Εφόσον το σωματείο διατηρήσει τον
αθλητή στη δύναμή του, για τις σχέσεις του αθλητή με το σωματείο εφαρμόζονται οι διατάξεις του
κεφαλαίου αυτού.

Αρθρο: 95
Ημ/νία: 23.02.2012
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Επιτροπές επίλυσης οικονομικών διαφορών
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΑΝΩΝΥΜΕΣ ΕΤΑΙΡΕΙΕΣ, ΤΜΗΜΑΤΑ ΑΜΕΙΒΟΜΕΝΩΝ ΑΘΛΗΤΩΝ
Σχόλια
Σύμφωνα με την παρ. 3 του άρθ. 3 του Κεφ. Β' του Ειδικού Κανονισμού Πετοσφαίρισης, η
μετεγγραφή αθλητή από Τ.Α.Α. σε Τ.Α.Α., σύμφωνα με το άρθ. 2 του ανωτέρω κανονισμού, γίνεται
στην ίδια περίοδο μετεγγραφών των Τ.Α.Α. (1-31.7) πλην των περιπτώσεων που προβλέπονται στο
άρθρο 4 του κανονισμού σχέσεων αμειβομένων πετοσφαιριστών και Τ.Α.Α. και αφορούν σε αθλητές
που καθίστανται ελεύθεροι αμειβόμενοι πετοσφαιριστές, ύστερα από τελεσίδικη απόφαση των
Επιτροπών Επίλυσης Οικονομικών διαφορών Αμειβομένων Πετοσφαιριστών του παρόντος
άρθρου.- Οι παρ. 3 και 4 τίθενται όπως αντικαταστάθηκαν με τις παρ. 1 και 2 αντιστοίχως του
άρθρου 13 του ν. 3262/2004 (Α΄ 173/15.9.2004).- Κατά το άρθρο 23 του ν. 3262/2004 (Α΄
173/15.9.2004), με τη δημοσίευση του εν λόγω νόμου (15.9.2004) λήγει η θητεία των μελών των
δικαιοδοτικών οργάνων και επιτροπών του παρόντος άρθρου, που παραμένουν στη θέση τους μέχρι
τη νέα συγκρότηση των οργάνων αυτών, η οποία πρέπει να γίνει το αργότερο έως την 15.10.2004.
================================================ H παρ. 5 του παρόντος όπως αυτό
τροποποιήθηκε με το άρθρο 13 του ν. 3262/2004 ΦΕΚ 35/23.2.2012 τίθεται όπως αντικαταστάθηκε
και στην παρ. 6 προστέθηκαν τα εντός "" εδάφια με το άρθρο 15 παρ. 1 και 2 αντίστοιχα, του ν.
4049/2012 ΦΕΚ Α 35/23.2.2012
Κείμενο Αρθρου
"1. Οι οικονομικές διαφορές που προκύπτουν από τις συμβάσεις μεταξύ αθλητών ή προπονητών και
Α.Α.Ε. ή αθλητικών σωματείων που διατηρούν Τ.Α.Α., εάν δεν ορίζεται διαφορετικά με ρητό όρο της
σχετικής σύμβασης, επιλύονται διαιτητικά από τις επιτροπές επίλυσης οικονομικών διαφορών.
2. Οι επιτροπές επίλυσης οικονομικών διαφορών του παρόντος άρθρου είναι όργανα μόνιμης
διαρκούς διαιτησίας σε πρώτο και δεύτερο βαθμό που συνιστώνται και διέπονται από τα
προβλεπόμενα στον κανονισμό του άρθρου 87 του παρόντος. Οι επιτροπές αυτές συγκροτούνται σε
πρώτο βαθμό στις επαγγελματικές ενώσεις ή στις ολομέλειες τμημάτων αμειβομένων αθλητών του
οικείου κλάδου άθλησης, με απόφαση του διοικητικού συμβουλίου τους με διετή θητεία και με κύρια
αρμοδιότητα την επίλυση των προεχόντως αθλητικών διαφορών που προκύπτουν από τα
συμβόλαια μεταξύ αθλητών ή προπονητών και Α.Α.Ε. ή αθλητικών σωματείων που διατηρούν
Τ.Α.Α., όπως τη διακοπή ή λύση του συμβολαίου. Οταν δεν λειτουργεί ολομέλεια Τ.Α.Α. ή αυτή
αδυνατεί να τη συγκροτήσει μέσα σε ένα μήνα από την έναρξη του πρωταθλήματος, η αντίστοιχη
επιτροπή συγκροτείται σε κάθε περίπτωση χωρίς άλλη καθυστέρηση στην ομοσπονδία του
αθλήματος. Οι δευτεροβάθμιες επιτροπές επίλυσης οικονομικών διαφορών συγκροτούνται στις
ομοσπονδίες του οικείου κλάδου άθλησης, με διετή θητεία, με απόφαση του διοικητικού τους
συμβουλίου, και έχουν ως έργο τη σε δεύτερο βαθμό κρίση των αποφάσεων των πρωτοβάθμιων
επιτροπών επίλυσης οικονομικών διαφορών του οικείου κλάδου άθλησης.
«3. Οι πρωτοβάθμιες επιτροπές επίλυσης οικονομικών διαφορών αποτελούνται από πέντε μέλη ως
ακολούθως:
α. Από έναν Πρόεδρο Πρωτοδικών της Πολιτικής και Ποινικής Δικαιοσύνης, ως Πρόεδρο του
οργάνου, και δύο Πρωτοδίκες της Πολιτικής και Ποινικής Δικαιοσύνης, ως μέλη, που κληρώνονται με
τη διαδικασία που προβλέπεται στον Οργανισμό Δικαστηρίων από τριπλάσιο αριθμό δικαστών,
οριζόμενο με απόφαση του Τριμελούς Συμβουλίου Διοίκησης του Πρωτοδικείου Αθηνών, ύστερα
από αίτημα της επαγγελματικής ένωσης ή της ολομέλειας τμημάτων αμειβόμενων αθλητών ή, όπου

δεν λειτουργεί ολομέλεια τμημάτων αμειβόμενων αθλητών, της ομοσπονδίας του αθλήματος, κατά
περίπτωση. Με την ίδια διαδικασία των τακτικών μελών κληρώνονται ένας (1) Πρόεδρος
Πρωτοδικών και ένας (1) Πρωτοδίκης, ως αναπληρωτές. Για τον ορισμό λαμβάνεται υπόψη και
συνεκτιμάται ιδιαίτερα η γνώση και η εμπειρία σε θέματα αθλητισμού.
β. Από ένα μέλος του διοικητικού συμβουλίου του οικείου επαγγελματικού συνδέσμου ή της οικείας
ολομέλειας των τμημάτων αμειβόμενων αθλητών ή, άλλως, του διοικητικού συμβουλίου της οικείας
ομοσπονδίας, κατά προτίμηση νομικό, με τον αναπληρωτή του, οριζόμενο κατά περίπτωση με
απόφαση του οικείου διοικητικού συμβουλίου.
γ. Από έναν εκπρόσωπο των αθλητών ή κατά περίπτωση των προπονητών, κατά προτίμηση
νομικό, με τον αναπληρωτή του, οριζόμενο ύστερα από πρόταση του διοικητικού συμβουλίου του
οικείου επαγγελματικού συνδέσμου αθλητών ή προπονητών.»
«4. Οι δευτεροβάθμιες επιτροπές επίλυσης οικονομικών διαφορών αποτελούνται από πέντε μέλη ως
ακολούθως:
α. Από έναν Πρόεδρο Εφετών της Πολιτικής και Ποινικής Δικαιοσύνης, ως Πρόεδρο, και δύο Εφέτες
της Πολιτικής και Ποινικής Δικαιοσύνης, ως μέλη. Οι δικαστές αυτοί κληρώνονται με τη διαδικασία
που προβλέπεται στον Οργανισμό Δικαστηρίων από τριπλάσιο αριθμό δικαστών, οριζόμενο με
απόφαση του Προέδρου του Τριμελούς Συμβουλίου Διοίκησης του Εφετείου Αθηνών, ύστερα από
αίτημα του Δ.Σ. της οικείας αθλητικής ομοσπονδίας. Με την ίδια διαδικασία των τακτικών μελών
κληρώνονται ένας (1) Πρόεδρος Εφετών και ένας (1) Εφέτης, ως αναπληρωτές. Για τον ορισμό
λαμβάνεται υπόψη και συνεκτιμάται ιδιαίτερα η γνώση και η εμπειρία σε θέματα αθλητισμού.
β. Από ένα μέλος του διοικητικού συμβουλίου της οικείας ομοσπονδίας, με τον αναπληρωτή του,
κατά προτίμηση νομικό, που ορίζονται με απόφαση του οικείου διοικητικού συμβουλίου.
γ. Από έναν εκπρόσωπο των αθλητών ή κατά περίπτωση των προπονητών, κατά προτίμηση
νομικό, με τον αναπληρωτή του, οριζόμενο ύστερα από πρόταση του διοικητικού συμβουλίου του
οικείου επαγγελματικού συνδέσμου αθλητών ή προπονητών.»
«5. Με την επιφύλαξη της παρ. 12 του άρθρου 29 του ν. 3479/2006 (Α' 152), οι αποφάσεις των
πρωτοβάθμιων επιτροπών είναι προσωρινώς εκτελεστές. Η Επιτροπή στην ίδια απόφαση με ειδική
αιτιολογία μπορεί να διατάσσει τη μερική ή συνολική αναστολή εκτέλεσής της. Η έφεση κατά της
πρωτοβάθμιας απόφασης ασκείται μέσα σε προθεσμία δέκα ημερών από την κοινοποίησή της. Η
συζήτηση της υπόθεσης ορίζεται υποχρεωτικά εντός δεκαπέντε ημερών από την κατάθεση της
έφεσης. Η απόφαση εκδίδεται μέσα σε δέκα ημέρες από τη συζήτηση της έφεσης.»
6. Οι αποφάσεις των δευτεροβάθμιων επιτροπών επίλυσης οικονομικών διαφορών, καθώς και αυτές
των πρωτοβάθμιων επιτροπών μετά την άπρακτη πάροδο της οριζόμενης στην παράγραφο 5 του
παρόντος προθεσμίας, αποτελούν δεδικασμένο και είναι τίτλοι εκτελεστοί κατά την έννοια του
άρθρου 904 παράγραφος 2 περίπτωση β' του Κ.Πολ.Δ. «Αν οι Α.Α.Ε. ή τα Τ.Α.Α. δεν εκτελούν τις
παραπάνω αποφάσεις, η εγγραφή ή μετεγγραφή αθλητών δεν επιτρέπεται. Η τυχόν ακυρότητα και οι
αγωνιστικές συνέπειες από την παράνομη εγγραφή ή μετεγγραφή αθλητή ελέγχονται αυτεπαγγέλτως
από το οικείο δικαιοδοτικό όργανο.»
7. -9. [καταργήθηκαν με την παρ. 3 του άρθρου 13 του ν. 3262/2004 (Α΄ 173/15.9.2004)].

Αρθρο: 96
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΕΠΑΓΓΕΛΜΑΤΙΚΟΙ ΣΥΝΔΕΣΜΟΙ (ΑΘΛΗΤΙΣΜΟΣ)
Τίτλος Αρθρου
Σύσταση
Λήμματα
ΑΘΛΗΤΙΣΜΟΣ, ΑΘΛΗΤΕΣ, ΕΠΑΓΓΕΛΜΑΤΙΚΟΙ ΣΥΝΔΕΣΜΟΙ
Σχόλια
- Η παρ. 7 προστέθηκε με την παρ. 1 του άρθρου 29 του ν. 3262/2004 (Α΄ 173/15.9.2004).-Οι
παράγραφοι 1, 2, 3 και 4 του παρόντος τίθενται όπως αντικαταστάθηκαν με το άρθρο 1 του ν.
3479/2006 ΦΕΚ Α 152/19.7.2006.
Κείμενο Αρθρου
ΚΕΦΑΛΑΙΟ Ε'
ΕΠΑΓΓΕΛΜΑΤΙΚΟΙ ΣΥΝΔΕΣΜΟΙ
«1. Στις αθλητικές ομοσπονδίες, στις οποίες καλλιεργείται άθλημα επαγγελματικού χαρακτήρα,
φορέας διεξαγωγής του οποίου είναι αθλητική ανώνυμη εταιρία, κατά την έννοια των διατάξεων του
παρόντος, συνιστώνται με προεδρικό διάταγμα, που εκδίδεται ύστερα από πρόταση του Υπουργού
Πολιτισμού, έπειτα από εισηγήσεις της ολομέλειας των Τμημάτων Αμειβομένων Αθλητών (Τ.Α.Α.)
και της Αθλητικής Ομοσπονδίας, επαγγελματικές ενώσεις, ως νομικά πρόσωπα ιδιωτικού δικαίου, οι

οποίες λειτουργούν, κατά ρητή πρόβλεψη του καταστατικού τους, με τη μορφή σωματείου ή αστικού
συνεταιρισμού, αποτελούνται δε, αποκλειστικά και υποχρεωτικά, από τις αθλητικές εταιρείες, που
συμμετέχουν σε αυτό το άθλημα.
2. Τα κάθε είδους οργανωτικά και λειτουργικά θέματα της επαγγελματικής ένωσης ρυθμίζονται με το
καταστατικό αυτής και των σε εκτέλεση αυτού εκδιδόμενων κανονισμών. Το καταστατικό και οι
κανονισμοί καταρτίζονται, εγκρίνονται και τίθενται σε ισχύ, σύμφωνα με τις διατάξεις του παρόντος
και των σε εκτέλεση αυτού εκδιδόμενων κανονιστικών πράξεων και συμπληρωματικά, με τις
διατάξεις περί σωματείων ή αστικών συνεταιρισμών, κατά περίπτωση.
3. Οι επαγγελματικές ενώσεις απολαύουν διοικητικής και οικονομικής αυτοτέλειας ως προς την
εσωτερική τους οργάνωση και λειτουργία σε σχέση με την αντίστοιχη αθλητική ομοσπονδία, της
οποίας αποτελούν μέλη.
4. Το καταστατικό των επαγγελματικών ενώσεων και οι για την εκπλήρωση εκδιδόμενοι γενικοί και
ειδικοί κανονισμοί αυτών, καθώς και οι τροποποιήσεις τους, ψηφίζονται από το οικείο όργανο αυτών
και εγκρίνονται μετά από έλεγχο της νομιμότητας αυτών και γνώμη της οικείας αθλητικής
ομοσπονδίας με αποφάσεις του Υπουργού Πολιτισμού.»
5. Στην αρμοδιότητα των επαγγελματικών συνδέσμων ανήκει:
α) η διοίκηση και η διαχείριση του οικείου επαγγελματικού πρωταθλήματος μέσα στο πλαίσιο των
νόμων του κράτους, του καταστατικού, των κανονισμών, των αποφάσεων και των σκοπών της
αντίστοιχης αθλητικής ομοσπονδίας και εφόσον δεν προβλέπεται διαφορετικά στο καταστατικό της
ομοσπονδίας,
β) η οργάνωση και διεξαγωγή των αγώνων που τους ανατίθενται από την αντίστοιχη αθλητική
ομοσπονδία και η επίλυση οποιουδήποτε ζητήματος ανακύπτει από τη διεξαγωγή των αγώνων
αυτών, εφόσον δεν υπάγεται στην αρμοδιότητα άλλου οργάνου,
γ) η θέσπιση πειθαρχικών κανόνων,
δ) κάθε άλλο θέμα που ανατίθεται σε αυτούς από τις οικείες αθλητικές ομοσπονδίες ή από ειδικές
διατάξεις κανονιστικών γενικά πράξεων.
6. Οι διατάξεις του άρθρου 83 εφαρμόζονται και για τα μέλη των Δ.Σ. των επαγγελματικών
συνδέσμων.
«7. Η θητεία των Διοικητικών Συμβουλίων των επαγγελματικών συνδέσμων είναι διετής.
Διοικητικά Συμβούλια επαγγελματικών συνδέσμων που έχουν υπερβεί το όριο της προβλεπόμενης
θητείας των δύο (2) ετών διεξάγουν αρχαιρεσίες για την εκλογή νέου διοικητικού συμβουλίου, εντός
μηνός από την 1.1.2005.»

Αρθρο: 97
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΕΝΩΣΗ ΠΟΔΟΣΦΑΙΡΙΚΩΝ ΑΝΩΝΥΜΩΝ ΕΤΑΙΡΙΩΝ
Τίτλος Αρθρου
Ένωση Επαγγελματικού Ποδοσφαίρου Β' και Γ Εθνικής Κατηγορίας
Λήμματα
ΑΘΛΗΤΙΣΜΟΣ, ΠΟΔΟΣΦΑΙΡΟ, ΕΛΛΗΝΙΚΟΣ ΣΥΝΔΕΣΜΟΣ ΑΝΩΝΥΜΩΝ ΠΟΔΟΣΦΑΙΡΙΚΩΝ
ΕΤΑΙΡΕΙΩΝ
Σχόλια
Το παρόν άρθρο τίθεται όπως αντικαταστάθηκε με το άρθρο 2 του ν. 3479/2006 ΦΕΚ Α
152/19.7.2006.
Κείμενο Αρθρου
«1. Η Ένωση Ποδοσφαιρικών Ανωνύμων Εταιρειών (Ε.Π.Α.Ε.), νομικό πρόσωπο ιδιωτικού δικαίου,
που ιδρύθηκε με το ν. 879/1979 (ΦΕΚ 56 Α') με έδρα την Αθήνα και λειτούργησε ακολούθως, κατά
τα οριζόμενα στην παράγραφο 1 του άρθρου 8 του ν. 2433/1996 (ΦΕΚ 180 Α'), σύμφωνα με τις
διατάξεις του άρθρου 78 και επόμενα του Αστικού Κώδικα, μετονομάζεται σε «Ενωση
Επαγγελματικού Ποδοσφαίρου Β' και Γ' Εθνικής Κατηγορίας» (εφεξής Ένωση Β' και Γ' Εθνικής
Κατηγορίας), αποτελεί την επαγγελματική ένωση των Ποδοσφαιρικών Ανωνύμων Εταιρειών, των
Τμημάτων Αμειβομένων Ποδοσφαιριστών (Τ.Α.Π.) ή των σωματείων, που συμμετέχουν, κατά τους
οικείους κανονισμούς στα εθνικά πρωταθλήματα του επαγγελματικού ποδοσφαίρου της Β' και Γ'
Εθνικής Κατηγορίας και λειτουργεί εφεξής, κατά ρητή πρόβλεψη του καταστατικού αυτής, ως νομικό
πρόσωπο ιδιωτικού δικαίου, με τη μορφή είτε του σωματείου, κατά το άρθρο 78 και επόμενα του
Αστικού Κώδικα είτε του αστικού συνεταιρισμού, κατά τις διατάξεις του ν. 1667/1986 (ΦΕΚ 196 Α'),
διεπόμενο από τις διατάξεις του παρόντος και των σε εκτέλεση αυτού εκδιδομένων κανονιστικών
πράξεων και συμπληρωματικά από τις ως άνω διατάξεις του Αστικού Κώδικα ή του ν.
1667/1986, κατά περίπτωση. Για τις σχέσεις της με το εξωτερικό υποχρεούται να χρησιμοποιεί σαν

πρώτο συνθετικό της ονομασίας της τη λέξη «Ελληνική» στην αντίστοιχη γλώσσα. Όπου στον
παρόντα νόμο και στην αθλητική εν γένει νομοθεσία αναφέρεται η λέξη «Ε.Π.Α.Ε.» ή «Ε.Σ.Α.Π.Ε.»,
εφεξής, νοείται η «Ενωση Επαγγελματικού Ποδοσφαίρου Β' και Γ Εθνικής Κατηγορίας», όπου δε οι
ως άνω λέξεις συνδέονται με την Α' Εθνική Κατηγορία, νοείται η «Ενωση Επαγγελματικού
Ποδοσφαίρου Α' Εθνικής Κατηγορίας».
2. Η Ένωση Β' και Γ Εθνικής Κατηγορίας είναι τακτικό μέλος της Ελληνικής Ποδοσφαιρικής
Ομοσπονδίας (Ε.Π.Ο.) και έχει τα ίδια δικαιώματα και υποχρεώσεις, που έχουν οι ενώσεις
ποδοσφαιρικών σωματείων - μέλη αυτής, επιφυλασσομένων ειδικών ρυθμίσεων του παρόντος.»

Αρθρο: 97A
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΕΝΩΣΗ ΠΟΔΟΣΦΑΙΡΙΚΩΝ ΑΝΩΝΥΜΩΝ ΕΤΑΙΡΙΩΝ
Τίτλος Αρθρου
Σύσταση Ένωσης Επαγγελματικού Ποδοσφαίρου Α' Εθνικής Κατηγορίας
Σχόλια
Το παρόν άρθρο τίθεται όπως προστέθηκε με το άρθρο 3 του ν. 3479/2006 ΦΕΚ Α 152/19.7.2006.
Κείμενο Αρθρου
«1. Συνιστάται, ως νομικό πρόσωπο ιδιωτικού δικαίου, επαγγελματική ένωση των ποδοσφαιρικών
ανωνύμων εταιρειών, που, κατά τους οικείους κανονισμούς, συμμετέχουν στο εθνικό πρωτάθλημα
του επαγγελματικού ποδοσφαίρου της Α' Εθνικής Κατηγορίας. Η Ένωση λειτουργεί, κατά ρητή
πρόβλεψη του καταστατικού της, με τη μορφή του αστικού συνεταιρισμού του ν. 1667/1986 και
διέπεται από τις διατάξεις του καταστατικού της, του παρόντος, των κανονισμών της Ε.Π.Ο. και των
υπερκείμενων Διεθνών Συνομοσπονδιών Ποδοσφαίρου και συμπληρωματικά από τις διατάξεις του
ν. 1667/1986 (εφεξής Ένωση Α' Εθνικής Κατηγορίας).
2. Η Ένωση Α' Εθνικής Κατηγορίας είναι τακτικό μέλος της Ε.Π.Ο. και έχει τα ίδια δικαιώματα και
υποχρεώσεις, που έχουν οι ενώσεις ποδοσφαιρικών σωματείων - μέλη αυτής, επιφυλασσομένων
ειδικών ρυθμίσεων του παρόντος.»

Αρθρο: 98
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΕΝΩΣΗ ΠΟΔΟΣΦΑΙΡΙΚΩΝ ΑΝΩΝΥΜΩΝ ΕΤΑΙΡΙΩΝ
Τίτλος Αρθρου
Αρμοδιότητες των Ενώσεων Επαγγελματικού Ποδοσφαίρου
Κείμενο Αρθρου
«1. Στις αρμοδιότητες των Ενώσεων Α' Εθνικής Κατηγορίας και Β' και Γ' Εθνικής Κατηγορίας
ανήκουν:
α) Η διοίκηση και διαχείριση του επαγγελματικού ποδοσφαίρου, μέσα στο πλαίσιο των νόμων του
Κράτους και του καταστατικού, των κανονισμών και των σκοπών της Ελληνικής Ποδοσφαιρικής
Ομοσπονδίας (Ε.Π.Ο.).
β) Η οργάνωση και η διεξαγωγή των πρωταθλημάτων του επαγγελματικού ποδοσφαίρου της Α'
Εθνικής Κατηγορίας, καθώς και της Β' και Γ' Εθνικής Κατηγορίας αντίστοιχα, σύμφωνα με τους
κανονισμούς και αποφάσεις της Ε.Π.Ο. και των υπερκείμενων Διεθνών Συνομοσπονδιών
Ποδοσφαίρου και η επίλυση οποιουδήποτε ζητήματος ανακύπτει από τη διεξαγωγή των αγώνων
αυτών, εφόσον δεν υπάγεται στην αρμοδιότητα άλλου οργάνου.
γ) Ο καθορισμός των ειδικότερων όρων και κανόνων συμμετοχής των επαγγελματικών ομάδων στο
αντίστοιχο πρωτάθλημα και διεξαγωγής των αγώνων πρωταθλημάτων αρμοδιότητας τους,
περιλαμβανομένων, υποχρεωτικά, και των κανόνων ειδικού πειθαρχικού δικαίου. Κατά την
κατάρτιση του σχετικού Κανονισμού λαμβάνονται υπόψη οι γενικοί όροι και κανόνες των κανονισμών
πρωταθλημάτων της Ε.Π.Ο..
δ) Η τήρηση του Μητρώου των ποδοσφαιριστών, αρμοδιότητας τους, παράλληλα με την Ε.Π.Ο. και
ο καθορισμός των γενικών όρων της σύμβασης παροχής υπηρεσιών αυτών, περιλαμβανομένων και
των οικονομικών σχέσεων αυτών με τα μέλη της Ένωσης, καθώς και η επίλυση των οικονομικών
διαφορών αυτών με τους ποδοσφαιριστές και τους προπονητές τους.
ε) Η θέσπιση πειθαρχικών κανόνων και κανόνων διαχείρισης και λειτουργίας των μελών τους, καθώς
και η εποπτεία και ο έλεγχος για την τήρηση των κανόνων αυτών.

στ) Η άσκηση της πειθαρχικής εξουσίας υπό τους όρους του παρόντος και των οικείων
καταστατικών και κανονισμών, καθώς και η έκδοση ειδικού κανονισμού δεοντολογίας των
διοικητικών και τεχνικών στελεχών του επαγγελματικού ποδοσφαίρου, αρμοδιότητας τους.
ζ) Η διοίκηση, διαχείριση και εκμετάλλευση της περιουσίας των Ενώσεων, ιδίως δε η παραχώρηση
δικαιωμάτων διαφημιστικής εκμετάλλευσης και προβολής δραστηριοτήτων τους, που υπάγονται
στην εκπλήρωση των σκοπών τους, καθώς και η προστασία και προαγωγή κάθε συλλογικού
συμφέροντος (οικονομικού, κοινωνικού, πολιτιστικού) των μελών τους, ιδίως δε η σύναψη, για
λογαριασμό τους, συμφωνιών ραδιοτηλεοπτικών μεταδόσεων αγώνων ή στιγμιότυπων τους και
διαφημιστικής εκμετάλλευσης του ονόματος και της εμφάνισης των ποδοσφαιριστών αρμοδιότητας
τους, μέσα στο πλαίσιο της εκάστοτε ισχύουσας νομοθεσίας και με την επιφύλαξη ιδιαίτερα των
διατάξεων, που διασφαλίζουν την ικανοποίηση των αναγκών ραδιοτηλεοπτικής ενημέρωσης του
κοινού.
η) Η παροχή στα μέλη τους οικονομικής, τεχνικής, οργανωτικής, τεχνολογικής, ερευνητικής και
επιστημονικής υποστήριξης, για την αύξηση ή βελτίωση των προϊόντων του ποδοσφαίρου, καθώς
και η διαχείριση των προϊόντων αυτών.
θ) Η λήψη μέτρων για την αντιμετώπιση της βίας στα γήπεδα και του ντόπινγκ.
ι) Η οργάνωση και διεξαγωγή τακτικών σεμιναρίων επιμόρφωσης των διοικητικών και τεχνικών
στελεχών του επαγγελματικού ποδοσφαίρου, η ίδρυση κέντρων επαγγελματικής κατάρτισης, καθώς
και η συνεργασία με τέτοια κέντρα, για τη μεταποδοσφαιρική επαγγελματική κατάρτιση των
ποδοσφαιριστών, αρμοδιότητας τους.
ια) Η ικανοποίηση κοινωνικών και πολιτιστικών αναγκών στο χώρο του ποδοσφαίρου.
ιβ) Η αντιμετώπιση κάθε άλλου ζητήματος, αναγκαίου για την προαγωγή και ανάπτυξη του
αθλήματος αρμοδιότητας τους, που δεν υπάγεται στην αρμοδιότητα άλλου οργάνου, ιδίως δε η
οργάνωση και λειτουργία από τους συλλόγους - μέλη ακαδημιών ποδοσφαίρου, καθώς και η
οργάνωση και διεξαγωγή αγωνιστικών εκδηλώσεων μεταξύ τους.
ιγ) Η αντιμετώπιση κάθε άλλου θέματος, που ανατίθεται σε αυτές, από την Ε.Π.Ο. ή από ειδικές
διατάξεις του παρόντος ή κανονιστικών εν γένει πράξεων.
2. Με την επιφύλαξη των διατάξεων του άρθρου 101 παράγραφος 3 του παρόντος, οι γενικοί και
ειδικοί κανονισμοί, που καταρτίζονται για την εκπλήρωση των σκοπών των Ενώσεων του παρόντος,
καθώς και οι τροποποιήσεις αυτών, ψηφίζονται από τη Γενική Συνέλευση (Γ.Σ.) της Ε.Π.Ο., μετά
από γνώμη της οικείας Ένωσης και έλεγχο της νομιμότητας αυτών από τον Υπουργό Πολιτισμού.»

Αρθρο: 99
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΕΝΩΣΗ ΠΟΔΟΣΦΑΙΡΙΚΩΝ ΑΝΩΝΥΜΩΝ ΕΤΑΙΡΙΩΝ
Τίτλος Αρθρου
Μέλη των Ενώσεων Επαγγελματικού Ποδοσφαίρου
Λήμματα
ΑΘΛΗΤΙΣΜΟΣ, ΠΟΔΟΣΦΑΙΡΟ, ΕΛΛΗΝΙΚΟΣ ΣΥΝΔΕΣΜΟΣ ΑΝΩΝΥΜΩΝ ΠΟΔΟΣΦΑΙΡΙΚΩΝ
ΕΤΑΙΡΕΙΩΝ
Σχόλια
-Το παρόν άρθρο όπως αυτό τροποποιήθηκε με το άρθρο 37 παράγραφος 4 του ν. 3259/2004 (ΦΕΚ
149 Α'), τίθεται όπως αντικαταστάθηκε με το άρθρο 5 του ν. 3479/2006 ΦΕΚ Α 152/19.7.2006.
Κείμενο Αρθρου
«1. Μέλη των Ενώσεων Επαγγελματικού Ποδοσφαίρου καθίστανται, αντίστοιχα, οι ποδοσφαιρικές
ανώνυμες εταιρείες, που, κατά τους οικείους κανονισμούς, έχουν δικαίωμα συμμετοχής στα
πρωταθλήματα του επαγγελματικού ποδοσφαίρου, αρμοδιότητας τους και πληρούν τους
ειδικότερους όρους και προϋποθέσεις του κανονισμού της παραγράφου 4 του παρόντος άρθρου.
2. Τα μέλη της Ένωσης Β' και Γ Εθνικής Κατηγορίας διακρίνονται σε τακτικά και πάρεδρο, ως
ακολούθως:
α) Τακτικά μέλη είναι οι Π.Α.Ε., που, κατά τους οικείους κανονισμούς, συμμετέχουν στο πρωτάθλημα
της Β' Εθνικής Κατηγορίας.
β) Πάρεδρο μέλη είναι οι Π.Α.Ε., τα Τ.Α.Π. και τα ερασιτεχνικά αθλητικά σωματεία, που, κατά τους
οικείους κανονισμούς, συμμετέχουν στο πρωτάθλημα της Γ' Εθνικής Κατηγορίας.
3. Με την επιφύλαξη ειδικών ρυθμίσεων του παρόντος και του καταστατικού της οικείας Ένωσης, τα
πάρεδρο μέλη δεν μπορούν να ασκήσουν δικαιώματα τακτικού μέλους ούτε να συμμετέχουν στα
όργανα διοίκησης της Ένωσης.
4. Τα κριτήρια, καθώς και οι ειδικότεροι όροι και προϋποθέσεις εγγραφής ως μέλους των Ενώσεων
του παρόντος, καθώς και τα απαιτούμενα δικαιολογητικά καθορίζονται με ειδικό κανονισμό, που

εκδίδεται, κατά τη διαδικασία της παραγράφου 2 του άρθρου 98, του παρόντος. Μεταξύ των
κριτηρίων περιλαμβάνονται ιδίως τα κριτήρια της βαθμολογικής θέσης της ομάδας, της οικονομικής
της κατάστασης, της βιωσιμότητας αυτής, της καταλληλότητας των αθλητικών της εγκαταστάσεων,
καθώς και τα κριτήρια που τίθενται από το σύστημα αδειοδότησης της UEFA, όπως επίσης και η
ύπαρξη αναπτυξιακών υποδομών και ακαδημιών αθλητών στις υποψήφιες για εγγραφή στην Ένωση
ομάδες.
5. Αποβάλλουν την ιδιότητα του μέλους της οικείας Ένωσης οι Π.Α.Ε. ή τα Τ.Α.Π. ή τα ερασιτεχνικά
αθλητικά σωματεία κατά περίπτωση, που, κατά τους οικείους κανονισμούς, υποβιβάζονται σε
Κατηγορία του ερασιτεχνικού ποδοσφαίρου ή παύουν για οποιονδήποτε λόγο, κατά τις οικείες
νόμιμες διατάξεις ή τους κανονισμούς, να έχουν δικαίωμα συμμετοχής στα πρωταθλήματα
αρμοδιότητας αυτής.
6. Οι Κανονισμοί των Ενώσεων του παρόντος έχουν εφαρμογή και στα πάρεδρο μέλη.
7. Όπου στις διατάξεις του παρόντος αναφέρεται ο όρος «μέλη της Ένωσης» νοούνται τα τακτικά και
τα πάρεδρο μέλη.»

Αρθρο: 100
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΕΝΩΣΗ ΠΟΔΟΣΦΑΙΡΙΚΩΝ ΑΝΩΝΥΜΩΝ ΕΤΑΙΡΙΩΝ
Τίτλος Αρθρου
Πόροι της Ε.Π.Α.Ε.
Λήμματα
ΑΘΛΗΤΙΣΜΟΣ, ΠΟΔΟΣΦΑΙΡΟ, ΕΛΛΗΝΙΚΟΣ ΣΥΝΔΕΣΜΟΣ ΑΝΩΝΥΜΩΝ ΠΟΔΟΣΦΑΙΡΙΚΩΝ
ΕΤΑΙΡΕΙΩΝ
Σχόλια
Το παρόν άρθρο αντικαταστάθηκε με το άρθρο 34 του ν. 3057/2002 (Α΄239/10.10.2002).-Η παρ. στ
του παρόντος τίθεται όπως αντικαταστάθηκε με το άρθρο 6 του ν. 3479/2006 ΦΕΚ Α 152/19.7.2006.
Κείμενο Αρθρου
"Πόροι της Ε.Π.Α.Ε. είναι:
α) οι πρόσοδοι από την περιουσία της,
β) οι κάθε είδους επιχορηγήσεις, χορηγίες, εισφορές, δωρεές, κληρονομιές και κληροδοσίες προς
αυτήν,
γ) τα ποσά από τα χρηματικά πρόστιμα και τα παράβολα συμμετοχής των Π.Α.Ε. στους αγώνες που
διοργανώνονται από αυτήν,
δ) ποσοστό από τις εισπράξεις των αγώνων που διοργανώνονται από αυτήν, καθοριζόμενο με
απόφαση του Διοικητικού της Συμβουλίου,
ε) τα έσοδα από τις εισπράξεις των αγώνων των αντιπροσωπευτικών ομάδων που συγκροτεί,
«στ) ποσοστό δέκα τοις εκατό (10%) για την Ένωση Β' και Γ Εθνικής Κατηγορίας από τις εισπράξεις,
λόγω μετάδοσης ή αναμετάδοσης από την τηλεόραση και το ραδιόφωνο ή οποιοδήποτε άλλο
οπτικοακουστικό μέσο των ποδοσφαιρικών αγώνων, στους οποίους μετέχουν ομάδες της Β' και Γ
Εθνικής Κατηγορίας, κατά τα οριζόμενα στο άρθρο 84 του παρόντος».
ζ) κάθε άλλο έσοδο που προέρχεται από την ανάπτυξη δραστηριοτήτων για την εκπλήρωση των
σκοπών της ή προβλέπεται από ειδικές διατάξεις."

Αρθρο: 101
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΕΝΩΣΗ ΠΟΔΟΣΦΑΙΡΙΚΩΝ ΑΝΩΝΥΜΩΝ ΕΤΑΙΡΙΩΝ
Τίτλος Αρθρου
Όργανα διοίκησης των Ενώσεων Επαγγελματικού Ποδοσφαίρου
Σχόλια
- Το παρόν άρθρο τίθεται όπως αντικαταστάθηκε με το άρθρο 7 του ν. 3479/2006 ΦΕΚ Α
152/19.7.2006.
Κείμενο Αρθρου
«1. Τα όργανα διοίκησης των Ενώσεων είναι η Γενική Συνέλευση (Γ.Σ.), το Διοικητικό Συμβούλιο
(Δ.Σ.) και όσα καθορίζονται με το καταστατικό τους. Οι αρμοδιότητες αυτών και κάθε άλλο θέμα, που
αφορά τη συγκρότηση, οργάνωση και λειτουργία τους, ορίζονται με το καταστατικό τους,

επιφυλασσομένων των διατάξεων του παρόντος.
2. Στην Ένωση Β' και Γ' Εθνικής Κατηγορίας, λειτουργούν, κατά ρητή πρόβλεψη του καταστατικού,
για κάθε Κατηγορία, ίδια όργανα, ήτοι:
α) Γενική Συνέλευση της Β' Εθνικής Κατηγορίας και
β) Γενική Συνέλευση της Γ Εθνικής Κατηγορίας.
3. Με ειδικούς Κανονισμούς, που ψηφίζει η Γενική Συνέλευση της αντίστοιχης Ένωσης, ύστερα από
πρόταση του Δ.Σ., και εγκρίνονται, μετά από έλεγχο νομιμότητας από τον Υπουργό Πολιτισμού,
καθορίζονται τα θέματα που αφορούν την οργάνωση και λειτουργία της Ένωσης και των Οργάνων
της.
4. Οι Ενώσεις εκπροσωπούνται στο Δ.Σ. της Ε.Π.Ο. από:
α) τον Πρόεδρο του Διοικητικού Συμβουλίου της Α' Εθνικής Κατηγορίας, ο οποίος ασκεί τα
καθήκοντα του Α' Αντιπροέδρου του Δ.Σ. της Ε.Π.Ο.,
β) τέσσερα (4) μέλη, προερχόμενα τρία (3) από την Α' Εθνική Κατηγορία και ένα (1) από τη Β'
Εθνική Κατηγορία, τα οποία εκλέγονται από τη Γενική Συνέλευση της οικείας Ένωσης.
5. Στις Ενώσεις λειτουργούν ίδια δικαιοδοτικά όργανα ως ακολούθως:
α) Οι από το άρθρο 95 του παρόντος προβλεπόμενες πρωτοβάθμιες επιτροπές επίλυσης
οικονομικών διαφορών και
β) Τα από τα άρθρα 119, 122 και 127Β του παρόντος προβλεπόμενα πρωτοβάθμια δικαιοδοτικά
όργανα.
Τα ως άνω όργανα και των δύο Ενώσεων του παρόντος συγκροτούνται και συντίθενται από τα ίδια
πρόσωπα, λογιζόμενα, κατά περίπτωση, ως ένα ενιαίο όργανο. Με ειδικό κανονισμό ρυθμίζονται τα
θέματα της εσωτερικής λειτουργίας των οργάνων αυτών.
Μέχρι εκδόσεως της προβλεπόμενης στο άρθρο 127 παρ. 2 του ν. 2725/1999, όπως αυτό
τροποποιήθηκε με το άρθρο 47 του ν. 3057/2002 και στη συνέχεια με το άρθρο 14 του ν. 3262/2004,
αποφάσεως, η δαπάνη για τη λειτουργία και τη γραμματειακή υποστήριξη των ως άνω οργάνων
βαρύνει την Ένωση Α' Εθνικής Κατηγορίας.»

Αρθρο: 101B
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΕΝΩΣΗ ΠΟΔΟΣΦΑΙΡΙΚΩΝ ΑΝΩΝΥΜΩΝ ΕΤΑΙΡΙΩΝ
Τίτλος Αρθρου
Εσωτερικός έλεγχος των οργάνων διοίκησης των Ενώσεων
Σχόλια
- Το παρόν άρθρο τίθεται όπως προστέθηκε με το άρθρο 9 του ν. 3479/2006 ΦΕΚ Α 152/19.7.2006.
Κείμενο Αρθρου
«1. Ο Πρόεδρος και τα λοιπά μέλη του Δ.Σ., καθώς και τα μέλη των λοιπών μόνιμων οργάνων και
επιτροπών των Ενώσεων του παρόντος, εξαιρουμένων των δικαιοδοτικών - πειθαρχικών οργάνων
αυτών, υπόκεινται στο διοικητικό-διαχειριστικό έλεγχο της Γενικής Συνέλευσης της οικείας Ένωσης
κατόπιν γραπτών αναφορών, ερωτήσεων, μομφών ή παραπόνων των μελών της, σύμφωνα με τις
διαδικασίες που ορίζονται στο Καταστατικό και τους Κανονισμούς της.
2. Τα μέλη της κάθε Ένωσης έχουν το δικαίωμα να προκαλούν έκτακτο διαχειριστικό έλεγχο αυτής
από ορκωτό ελεγκτή της επιλογής τους και με έξοδα τους. Νέος έκτακτος έλεγχος δεν είναι δυνατός,
πριν από την πάροδο δώδεκα (12) μηνών από τον προηγούμενο, που ασκήθηκε από το ίδιο ή άλλο
μέλος. Τα πορίσματα του ελέγχου κοινοποιούνται υποχρεωτικά σε όλα τα μέλη της Ένωσης, στα
μέλη των Γενικών Συνελεύσεων και των Δ.Σ. και στην Επιτροπή Επαγγελματικού Αθλητισμού.»

Αρθρο: 101Α
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΕΝΩΣΗ ΠΟΔΟΣΦΑΙΡΙΚΩΝ ΑΝΩΝΥΜΩΝ ΕΤΑΙΡΙΩΝ
Τίτλος Αρθρου
Σύνθεση οργάνων διοίκησης των Ενώσεων
Σχόλια
- Το παρόν άρθρο τίθεται όπως προστέθηκε με το άρθρο 8 του ν. 3479/2006 ΦΕΚ Α 152/19.7.2006.
Κείμενο Αρθρου
«1. Στο Δ.Σ. της Ένωσης Α' Εθνικής Κατηγορίας μετέχει ως μέλος ένας (1) εκπρόσωπος από κάθε

Π.Α.Ε. της Κατηγορίας, ο οποίος πρέπει να είναι ο Πρόεδρος ή ο Αντιπρόεδρος του Δ.Σ. αυτής ή
κάτοχος του δέκα τοις εκατό (10%) τουλάχιστον των μετοχών αυτής. Μετέχει επίσης ως μέλος ένα
μέλος του Δ.Σ. της Ε.Π.Ο..
2. Στο Δ.Σ. της Ένωσης Β' και Γ Εθνικής Κατηγορίας μετέχει ως μέλος ένας (1) εκπρόσωπος από
κάθε Π.Α.Ε. της Β' Εθνικής Κατηγορίας, ο οποίος πρέπει να είναι ο Πρόεδρος ή ο Αντιπρόεδρος του
Δ.Σ. αυτής ή κάτοχος του δέκα τοις εκατό (10%) τουλάχιστον των μετοχών αυτής. Μετέχουν επίσης
τέσσερα (4) μέλη προερχόμενα από τη Γ' Εθνική Κατηγορία και υποδεικνυόμενα από αυτήν, τα
οποία είναι είτε Πρόεδροι ή Αντιπρόεδροι ή κάτοχοι ομοίως του δέκα τοις εκατό (10%) τουλάχιστον
των μετοχών Π.Α.Ε. Γ Εθνικής Κατηγορίας είτε Πρόεδροι ή Αντιπρόεδροι των μετεχόντων στην
Κατηγορία Τ.Α.Π. ή ερασιτεχνικών σωματείων. Μετέχει επίσης και ένα μέλος του Δ.Σ. της Ε.Π.Ο..
3. α) Στη Γενική Συνέλευση της Ένωσης Α' Εθνικής Κατηγορίας, καθώς και σε αυτή των Π.Α.Ε. Β'
Εθνικής Κατηγορίας, κάθε Π.Α.Ε. - μέλος αυτών μετέχει με έναν εκπρόσωπο της, ο οποίος πρέπει
να είναι ο Πρόεδρος ή Αντιπρόεδρος του Δ.Σ. αυτής ή κάτοχος του δέκα τοις εκατό (10%)
τουλάχιστον των μετοχών της.
β) Στη Γενική Συνέλευση της Γ' Εθνικής Κατηγορίας κάθε Π.Α.Ε. - μέλος αυτής μετέχει με έναν
εκπρόσωπο της, ο οποίος πρέπει να είναι ο Πρόεδρος ή Αντιπρόεδρος αυτής ή κάτοχος του δέκα
τοις εκατό (10%) τουλάχιστον των μετοχών αυτής και κάθε Τ.Α.Π. ή ερασιτεχνικό σωματείο με τον
Πρόεδρο ή τον Αντιπρόεδρο αυτού.
γ) Στη Γενική Συνέλευση της Ένωσης Β' και Γ' Εθνικής Κατηγορίας, μετέχουν οι εκπρόσωποι των
Π.Α.Ε. Β' Εθνικής Κατηγορίας, καθώς και τέσσερα (4) μέλη προερχόμενα από τη Γ Εθνική
Κατηγορία κατ' ανάλογη εφαρμογή της παραγράφου 2 του παρόντος.»

Αρθρο: 101Γ
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΕΝΩΣΗ ΠΟΔΟΣΦΑΙΡΙΚΩΝ ΑΝΩΝΥΜΩΝ ΕΤΑΙΡΙΩΝ
Τίτλος Αρθρου
Σύσταση ειδικών επιτελικών μονάδων
Σχόλια
- Το παρόν άρθρο τίθεται όπως προστέθηκε με το άρθρο 10 του ν. 3479/2006 ΦΕΚ Α
152/19.7.2006.
Κείμενο Αρθρου
«1. Για την ενίσχυση του επιτελικού έργου των Ενώσεων του παρόντος στη στρατηγική σχεδίαση,
χάραξη, παρακολούθηση και αξιολόγηση της αθλητικής και οικονομικής πολιτικής στον τομέα
ευθύνης τους, συνιστώνται, με απόφαση του αρμόδιου, κατά το καταστατικό τους, οργάνου, σε κάθε
Ένωση ειδικές επιτελικές μονάδες, σε επίπεδο τουλάχιστον Γραφείου.
2. Οι ειδικότερες αρμοδιότητες των ως άνω μονάδων καθορίζονται με τον ειδικό κανονισμό του
άρθρου 101 παράγραφος 3 του παρόντος.»

Αρθρο: 101Δ
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΕΝΩΣΗ ΠΟΔΟΣΦΑΙΡΙΚΩΝ ΑΝΩΝΥΜΩΝ ΕΤΑΙΡΙΩΝ
Τίτλος Αρθρου
Διαδικασία έκδοσης - Έναρξη ισχύος Κανονισμών
Σχόλια
- Το παρόν άρθρο τίθεται όπως προστέθηκε με το άρθρο 11 του ν. 3479/2006 ΦΕΚ Α
152/19.7.2006.
Κείμενο Αρθρου
«1. Με γενικούς ή ειδικούς κανονισμούς, που καταρτίζονται, εγκρίνονται και τίθενται σε ισχύ, κατά τη
διαδικασία του άρθρου 98 παράγραφος 2 του παρόντος, ρυθμίζονται η εν γένει οργάνωση και
λειτουργία της διοίκησης και διαχείρισης του επαγγελματικού ποδοσφαίρου, οι σχέσεις που διέπουν
τα μέλη των Ενώσεων, οι κανόνες που ισχύουν για τους επαγγελματίες ποδοσφαιριστές, η
οργάνωση, εποπτεία και διεξαγωγή των επισήμων ή φιλικών αγώνων του επαγγελματικού
ποδοσφαίρου, η λήψη ειδικότερων μέτρων (προληπτικών και κατασταλτικών) για την αντιμετώπιση
της βίας στους αγωνιστικούς χώρους, καθώς και της χρήσης απαγορευμένων ουσιών και κάθε άλλο
συναφές θέμα ή λεπτομέρεια, τηρουμένων των νόμων του Κράτους, των καταστατικών και των

κανονισμών της Ε.Π.Ο. και των αντίστοιχων διεθνών αθλητικών ομοσπονδιών.
2. Οι κανονισμοί, που έχουν ως αντικείμενο θέματα κοινού ενδιαφέροντος για τις Ενώσεις
καταρτίζονται με αποφάσεις των Δ.Σ. των Ενώσεων και εγκρίνονται μετά από συμπίπτουσες
αποφάσεις των Γενικών Συνελεύσεων αυτών, οι οποίες συγκαλούνται κεχωρισμένως, με αποφάσεις
των ως άνω Συμβουλίων. Κατά τα λοιπά εφαρμόζεται η διαδικασία του άρθρου 98 παράγραφος 2.
3. Δεν επιτρέπονται οι τροποποιήσεις των κανονισμών διάρθρωσης, οργάνωσης και διεξαγωγής των
πρωταθλημάτων, καθώς και των προκηρύξεων αυτών κατά το χρονικό διάστημα διεξαγωγής των
αγώνων πρωταθλημάτων, τυχόν δε γινόμενες ισχύουν από την επόμενη αγωνιστική περίοδο. Ειδικά
οι κανονισμοί διάρθρωσης των πρωταθλημάτων εφαρμόζονται από τη μεθεπόμενη αγωνιστική
περίοδο.»

Αρθρο: 102
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΕΝΩΣΗ ΠΟΔΟΣΦΑΙΡΙΚΩΝ ΑΝΩΝΥΜΩΝ ΕΤΑΙΡΙΩΝ
Τίτλος Αρθρου
Ποσοστά από το ΠΡΟΠΟ και το ΠΡΟΠΟΓΚΟΛ - Υποχρεώσεις Ε.Σ.Α.Π.Ε. και Π.Α.Ε.
Λήμματα
ΑΘΛΗΤΙΣΜΟΣ, ΠΟΔΟΣΦΑΙΡΟ, ΕΛΛΗΝΙΚΟΣ ΣΥΝΔΕΣΜΟΣ ΑΝΩΝΥΜΩΝ ΠΟΔΟΣΦΑΙΡΙΚΩΝ
ΕΤΑΙΡΕΙΩΝ
Σχόλια
Βλέπε την ΥΑ 7207 (ΦΕΚ Β' 384/2000), με την οποία επανακαθορίζεται από 24.03.2000 το
προβλεπόμενο στην παρ. 1 του παρόντος άρθρου ποσοστό 8% με το οποίο επιχορηγούνται ο
ΕΣΑΠΕ και η κάθε μία ΠΑΕ. Βλέπε άρθρα 3 και 5 της ΥΑ 8511 (ΦΕΚ Β' 408/2000). Σύμφωνα με την
παρ. 4 άρθρου 27 Ν. 2843/2000 (ΦΕΚ Α' 219), από 01.01.2001 παύει η καταβολή κάθε
επιχορήγησης, άμεσης ή έμμεσης, του ΟΠΑΠ προς οιονδήποτε φορέα δημόσιο ή ιδιωτικό πλην της
προβλεπόμενης στο παρόν άρθρο υπέρ του Ενιαίου Συνδέσμου Ανωνύμων Ποδοσφαιρικών
Εταιρειών (ΕΣΑΠΕ) και των Ποδοσφαιρικών Ανωνύμων Εταιρειών (ΠΑΕ). Οι παρ. 1 και 2 τίθενται
όπως αντικαταστάθηκαν με την παρ. 1 άρθρου 36 Ν. 3057/2002 (ΦΕΚ Α΄ 239).-Οι περιπτώσεις α
και β της παραγράφου 1 του παρόντος άρθρου τροποποιήθηκαν με την άρθρο 12 του ν. 3479/2006
ΦΕΚ Α 152/19.7.2006.
Κείμενο Αρθρου
"1. Η Ο.Π.Α.Π. Α.Ε. καταβάλλει στην Ε.Π.Ο., στην Ε.Π.Α.Ε. και στις Π.Α.Ε. ποσοστό δώδεκα τοις
εκατό (12%) από τα ακαθάριστα έσοδα, αφαιρουμένων των δικαιωμάτων των πρακτόρων, των
δελτίων ΠΡΟΠΟ και ΠΡΟΠΟΓΚΟΛ. Το ποσοστό αυτό καταβάλλεται άπαξ μηνιαίως από την
Ο.Π.Α.Π. Α.Ε. στην Ε.Π.Ο., στην Ε.Π.Α.Ε. και μέσω αυτής στις Π.Α.Ε. και κατανέμεται ως εξής:
«α) ένα τοις εκατό (1%) στην Ε.Π.Ο.,
β) ένα τοις εκατό (1%) στην Ένωση Α' Εθνικής Κατηγορίας και ενάμισι τοις εκατό (1,5%) στην
Ένωση Β' και Γ Εθνικής Κατηγορίας για την κάλυψη λειτουργικών αναγκών.»
γ) 3,5% στις Π.Α.Ε. Α' εθνικής κατηγορίας
δ) 2,5% στις Π.Α.Ε. Β' εθνικής κατηγορίας
ε) 2,5% στις Π.Α.Ε. Γ' εθνικής κατηγορίας.
Το ποσό που αναλογεί σε κάθε κατηγορία διανέμεται κατ' ισομοιρίαν στις Π.Α.Ε. της κατηγορίας
αυτής.
Η Ε.Π.Α.Ε. αποδίδει στις Π.Α.Ε. τα ποσά που τους αναλογούν εντός δέκα ημερών από την ως άνω
προς αυτή καταβολή. Η Ε.Π.Α.Ε. μπορεί να συμψηφίσει τυχόν υποχρεώσεις των Π.Α.Ε. προς αυτήν
από το ως άνω ποσοστό. Σε περίπτωση που η Ε.Π.Α.Ε. δεν αποδώσει σε κάποια Π.Α.Ε. τα
παραπάνω ποσά στην προαναφερόμενη προθεσμία χωρίς νόμιμη αιτία, η συγκεκριμένη Π.Α.Ε.
δικαιούται να ζητήσει από την Ο.Π.Α.Π. Α.Ε. να της καταβάλλεται απευθείας το ποσό που κατά τα
ανωτέρω της αναλογεί".
"2. Μετά από εισήγηση της Επιτροπής Επαγγελματικού Αθλητισμού και απόφαση του Υπουργού
Πολιτισμού, η οποία κοινοποιείται στην Ε.Π.Α.Ε. και στην Ο.Π.Α.Π. Α.Ε, σε περιπτώσεις
παραβίασης των διατάξεων του παρόντος νόμου, η καταβολή του αναλογούντος ποσοστού στην
Ε.Π.Α.Ε. ή σε συγκεκριμένη Π.Α.Ε. διακόπτεται υποχρεωτικά ή περικόπτεται εν όλω ή εν μέρει. Με
την ίδια απόφαση καθορίζεται ο τρόπος διάθεσης των ποσών που προκύπτουν από τη διακοπή ή
την περικοπή αυτήν. Διακοπή της καταβολής των ως άνω ποσών αποφασίζεται υποχρεωτικά όταν
μια Α.Α.Ε.:
α) παρέλειψε να δημοσιεύσει εμπρόθεσμα τις ετήσιες οικονομικές της καταστάσεις, σύμφωνα με τις
διατάξεις του άρθρου 438 του Κ.Ν. 2190/1920 και να τις υποβάλει στην αρμόδια υπηρεσία του
Υπουργείου Ανάπτυξης ή

β) παρέλειψε να υποβάλει εμπρόθεσμα στην ίδια ως άνω υπηρεσία την απόφαση της Γενικής
Συνέλευσης των μετόχων της για την έγκριση των ετήσιων οικονομικών της καταστάσεων ή
γ) δεν έχει νόμιμη διοίκηση."
3. Η κατά την παρ. 1 επιχορήγηση ισχύει μόνο για τις περιπτώσεις στις οποίες συμπεριλαμβάνονται
στα δελτία ΠΡΟΠΟ και ΠΡΟΠΟΓΚΟΛ αγώνες μεταξύ Π.Α.Ε., που συμμετέχουν στα πρωταθλήματα
του ελληνικού επαγγελματικού ποδοσφαίρου. Σε κάθε άλλη περίπτωση, το αντίστοιχο ποσό
περιέρχεται ως έσοδο στη Γ.Γ.Α. και με απόφαση του αρμόδιου για τον αθλητισμό Υπουργού
διατίθεται για την ανάπτυξη του ποδοσφαίρου.
4. Από την έναρξη των επαγγελματικών πρωταθλημάτων ποδοσφαίρου Α' και Β' εθνικής κατηγορίας
της περιόδου 1999-2000, όλοι οι αγώνες διεξάγονται την ίδια ημέρα της εβδομάδας, πλην δύο, οι
οποίοι μπορεί να διεξάγονται διαφορετική ημέρα.
5. Ο Ε.Σ.Α.Π.Ε. και κάθε Π.Α.Ε. υποχρεούνται να διαθέτουν το πρόγραμμα αγώνων των
πρωταθλημάτων επαγγελματικού ποδοσφαίρου όλων των κατηγοριών, προκειμένου ο Ο.Π.Α.Π. να
τους συμπεριλαμβάνει στα δελτία ΠΡΟΠΟ ή ΠΡΟΠΟΓΚΟΛ ή στοιχημάτων προκαθορισμένης ή μη
απόδοσης.
6. Ο Ε.Σ.Α.Π.Ε. υποχρεούται να γνωστοποιεί εγγράφως στον Ο.Π.Α.Π. το πρόγραμμα αγώνων των
πρωταθλημάτων επαγγελματικού ποδοσφαίρου όλων των κατηγοριών, μέσα σε προθεσμία δέκα
(10) ημερών, από την κλήρωση των αγώνων κάθε κατηγορίας, προκειμένου ο Ο.Π.Α.Π. να
προβαίνει έγκαιρα στο σχεδιασμό και την κατάρτιση των δελτίων ΠΡΟΠΟ, ΠΡΟΠΟΓΚΟΛ και των
δελτίων στοιχημάτων προκαθορισμένης ή μη απόδοσης.
7. Ο Ε.Σ.Α.Π.Ε. υποχρεούται να γνωστοποιεί εγγράφως στον Ο.Π.Α.Π. κάθε αλλαγή του
προγράμματος αγώνων των πρωταθλημάτων όλων των κατηγοριών του επαγγελματικού
ποδοσφαίρου, τουλάχιστον είκοσι (20) ημέρες πριν από την καθορισμένη ημερομηνία τέλεσής τους,
εκτός εάν η αλλαγή επιβάλλεται για λόγους δημόσιας τάξης ή για την εξυπηρέτηση των διεθνών
υποχρεώσεων των ομάδων.
8. Για τη διευκόλυνση της κατάρτισης έκτακτων δελτίων ΠΡΟΠΟ, ΠΡΟΠΟΓΚΟΛ ή δελτίων
στοιχημάτων προκαθορισμένης ή μη απόδοσης, ο Ε.Σ.Α.Π.Ε. υποχρεούται να προγραμματίζει και
ημέρα Τετάρτη τη διεξαγωγή των αγώνων του επαγγελματικού πρωταθλήματος της Γ' εθνικής
κατηγορίας και, σε περίπτωση αναδιάρθρωσης, της κατώτερης κατηγορίας επαγγελματικού
πρωταθλήματος. Επίσης υποχρεούται να καθορίζει το χρονικό διάστημα διεξαγωγής του παραπάνω
πρωταθλήματος μέχρι το τελευταίο δεκαήμερο του Ιουνίου.
9. Η παράβαση των διατάξεων των παραγράφων 4, 5, 6, 7 και 8 του όρθρου αυτού συνεπάγεται την
περικοπή .του ποσού με το οποίο επιχορηγείται ο Ε.Σ.Α.Π.Ε. και η κάθε Π.Α.Ε. για όσο χρόνο
διαρκεί η παράβαση. Με απόφαση του αρμόδιου για τον αθλητισμό Υπουργού επιβάλλεται στον
Ε.Σ.Α.Π.Ε. και πρόστιμο πενήντα εκατομμυρίων (50.000.000) έως εκατόν πενήντα εκατομμυρίων
(150.000.000) δραχμών για κάθε παράβαση των παραπάνω υποχρεώσεων.
10. Οταν ο Ε.Σ.Α.Π.Ε. ή οι Π.Α.Ε. παραβαίνουν τις διατάξεις των παραγράφων 4, 5, 6, 7 και 8 του
όρθρου αυτού, ο Γενικός Γραμματέας Αθλητισμού, με απόφασή του, μπορεί να απαγορεύσει την
τέλεση ποδοσφαιρικών αγώνων των επαγγελματικών κατηγοριών σε εθνικά, δημοτικά ή κοινοτικά
στάδια. Η, παρά την απαγόρευση, παραχώρηση των πιο πάνω σταδίων αποτελεί πειθαρχικό
παράπτωμα για τα μέλη της διοίκησής τους.
11. Η διάθεση του προγράμματος αγώνων εκ μέρους του Ε.Σ.Α.Π.Ε. και καθεμιάς Π.Α.Ε. ξεχωριστά
δεν θεμελιώνει αξίωση του Ε.Σ.Α.Π.Ε. ή των Π.Α.Ε. για αμοιβή ή αποζημίωση οποιασδήποτε φύσης.

Αρθρο: 103
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΚΑΛΑΘΟΣΦΑΙΡΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Ελληνικός Σύνδεσμος Ανωνύμων Καλαθοσφαιρικών Εταιρειών
Λήμματα
ΑΘΛΗΤΙΣΜΟΣ, ΚΑΛΑΘΟΣΦΑΙΡΙΣΗ, ΕΛΛΗΝΙΚΟΣ ΣΥΝΔΕΣΜΟΣ ΑΝΩΝΥΜΩΝ
ΚΑΛΑΘΟΣΦΑΙΡΙΚΩΝ ΕΤΑΙΡΕΙΩΝ
Κείμενο Αρθρου
1. Ο Ελληνικός Σύνδεσμος Ανωνύμων Καλαθοσφαιρικών Εταιρειών
(Ε.Σ.Α.Κ.Ε.), όπως μετονομάσθηκε με το π.δ. 207/1997 (ΦΕΚ 163 Α') η "Ενωση Σωματείων
Αμειβομένων Καλαθοσφαιριστών (Ε.Σ.Α.Κ.), που είχε ιδρυθεί με το ν. 1958/1991 (ΦΕΚ 122 Α'), είναι
νομικό πρόσωπο ιδιωτικού δικαίου και εδρεύει στην Αθήνα.
2. Ο Ε.Σ.Α.Κ.Ε. είναι τακτικό μέλος της Ελληνικής Ομοσπονδίας Καλαθοσφαίρισης (Ε.Ο.Κ.).
3. Ο Ε.Σ.Α.Κ.Ε., ως τακτικό μέλος της Ε.Ο.Κ., έχει τα δικαιώματα και τις υποχρεώσεις που έχουν τα

τακτικά μέλη της Ε.Ο.Κ..

Αρθρο: 104
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΚΑΛΑΘΟΣΦΑΙΡΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Σκοποί του Ε.Σ.Α.Κ.Ε.
Λήμματα
ΑΘΛΗΤΙΣΜΟΣ, ΚΑΛΑΘΟΣΦΑΙΡΙΣΗ, ΕΛΛΗΝΙΚΟΣ ΣΥΝΔΕΣΜΟΣ ΑΝΩΝΥΜΩΝ
ΚΑΛΑΘΟΣΦΑΙΡΙΚΩΝ ΕΤΑΙΡΕΙΩΝ
Κείμενο Αρθρου
1. Σκοποί του Ε.Σ.Α.Κ.Ε. είναι:
α) η διοίκηση και η διαχείριση της επαγγελματικής καλαθοσφαίρισης μέσα στο πλαίσιο των νόμων
του κράτους, του καταστατικού, των κανονισμών, των αποφάσεων και των σκοπών της Ε.Ο.Κ.,
β) η οργάνωση και διεξαγωγή του πρωταθλήματος καλαθοσφαίρισης της Α1 κατηγορίας, σύμφωνα
με τους κανονισμούς, τους σκοπούς και τις αποφάσεις της Ε.Ο.Κ., καθώς και η επίλυση
οποιουδήποτε ζητήματος ανακύπτει από τη διεξαγωγή των αγώνων του πρωταθλήματος αυτού και
δεν υπάγεται στην αρμοδιότητα άλλου οργάνου,
γ) η εκπροσώπηση των Κ.Α.Ε. και των Τ.Α.Κ. στις σχέσεις τους με την Ε.Ο.Κ. ή τρίτους, η
αντιμετώπιση των ασφαλιστικής φύσεως ζητημάτων, η συμμετοχή στον καθορισμό των γενικών
όρων της σύμβασης παροχής υπηρεσιών επαγγελματία ή με αμοιβή καλαθοσφαιριστή προς Κ.Α.Ε.
ή Τ.Α.Κ., με την επιφύλαξη της αρμοδιότητας της Ε.Ο.Κ. για την τήρηση του μητρώου
επαγγελματιών καλαθοσφαιριστών και την έκδοση του δελτίου αναγνώρισής τους,
δ) η διαχείριση δικαιωμάτων διαφημιστικής εκμετάλλευσης και προβολής δραστηριοτήτων του, που
εντάσσονται στην εκπλήρωση των σκοπών του και η προστασία και η προαγωγή κάθε συλλογικού
συμφέροντος των μελών του με κάθε νόμιμο τρόπο με την, ύστερα από εντολή των Κ.Α.Ε. ή των
Τ.Α.Κ., εκπροσώπησή τους στη σύναψη συμφωνιών για ραδιοτηλεοπτικές μεταδόσεις αγώνων ή
στιγμιότυπων τους, με την επιφύλαξη των διατάξεων του άρθρου 84 του παρόντος νόμου,
ε) η αντιμετώπιση κάθε άλλου ζητήματος αναγκαίου για την προαγωγή και την ανάπτυξη της
επαγγελματικής καλαθοσφαίρισης της Χώρας.
2. Με την επιφύλαξη των διατάξεων του άρθρου 107 παρ. 3, οι κανονισμοί που καταρτίζονται για την
εκπλήρωση των σκοπών του Ε.Σ.Α.Κ.Ε. ψηφίζονται από τη γενική συνέλευση των μελών του και
υπόκεινται σε έλεγχο νομιμότητας από τον αρμόδιο για τον αθλητισμό Υπουργό, ύστερα από γνώμη
του Δ.Σ. της Ε.Ο.Κ.. Κατά τα λοιπά εφαρμόζονται οι διατάξεις του άρθρου 27.

Αρθρο: 105
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΚΑΛΑΘΟΣΦΑΙΡΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Μέλη του Ε.Σ.Α.Κ.Ε.
Λήμματα
ΑΘΛΗΤΙΣΜΟΣ, ΚΑΛΑΘΟΣΦΑΙΡΙΣΗ, ΕΛΛΗΝΙΚΟΣ ΣΥΝΔΕΣΜΟΣ ΑΝΩΝΥΜΩΝ
ΚΑΛΑΘΟΣΦΑΙΡΙΚΩΝ ΕΤΑΙΡΕΙΩΝ
Κείμενο Αρθρου
1. Μέλη του Ε.Σ.Α.Κ.Ε. καθίστανται οι Κ.Α.Ε. και τα Τ.Α.Κ. που έχουν δικαίωμα συμμετοχής στα
καλαθοσφαιρικά πρωταθλήματα Α1 και Α2 εθνικής κατηγορίας.
2. Τα μέλη του Ε.Σ.Α.Κ.Ε., διακρίνονται σε τακτικά και πάρεδρα:
α) τακτικά μέλη είναι οι Κ.Α.Ε., που συμμετέχουν στα πρωταθλήματα της Α1 εθνικής κατηγορίας,
β) πάρεδρα μέλη είναι οι Κ.Α.Ε. και τα Τ.Α.Κ. που συμμετέχουν στο πρωτάθλημα της Α2 εθνικής
κατηγορίας.
3. Οπου στις διατάξεις του νόμου αυτού αναφέρεται ο όρος "μέλη του Ε.Σ.Α.Κ.Ε." νοούνται τα
τακτικά και τα πάρεδρα μέλη.
4. Οι ειδικότεροι όροι και οι προϋποθέσεις εγγραφής μέλους του Ε.Σ.Α.Κ.Ε., καθώς και τα
απαιτούμενα για την εγγραφή δικαιολογητικά, καθορίζονται με κανονισμό, που εκδίδεται σύμφωνα
με τα οριζόμενα στην παρ. 2 του άρθρου 104.

5. Αποβάλλουν την ιδιότητα του μέλους του Ε.Σ.Α.Κ.Ε. οι Κ.Α.Ε. και τα Τ.Α.Κ. που υποβιβάζονται
από την Α2 εθνική κατηγορία σε κατηγορία της ερασιτεχνικής καλαθοσφαίρισης ή παύουν για
οποιονδήποτε λόγο να έχουν δικαίωμα συμμετοχής στο πρωτάθλημα αρμοδιότητας του Ε.Σ.Α.Κ.Ε..

Αρθρο: 106
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΚΑΛΑΘΟΣΦΑΙΡΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Πόροι του Ε.Σ.Α.Κ.Ε.
Λήμματα
ΑΘΛΗΤΙΣΜΟΣ, ΚΑΛΑΘΟΣΦΑΙΡΙΣΗ, ΕΛΛΗΝΙΚΟΣ ΣΥΝΔΕΣΜΟΣ ΑΝΩΝΥΜΩΝ
ΚΑΛΑΘΟΣΦΑΙΡΙΚΩΝ ΕΤΑΙΡΕΙΩΝ
Σχόλια
- Η περ. β) αντικαταστάθηκε με το άρθρο 37 του ν. 3057/2002 (Α΄239/10.10.2002).
Κείμενο Αρθρου
Πόροι του Ε.Σ.Α.Κ.Ε. είναι:
α) οι πρόσοδοι από την περιουσία του,
"β) οι κάθε είδους επιχορηγήσεις, χορηγίες, εισφορές, δωρεές, κληρονομιές και κληροδοσίες προς
αυτόν",
γ) τα ποσά από τα χρηματικά πρόστιμα και τα παράβολα συμμετοχής των Κ.Α.Ε., και των Τ.Α.Κ.
στους αγώνες που διοργανώνονται από αυτόν,
δ) ποσοστό από τις εισπράξεις των αγώνων που διοργανώνονται από αυτόν, καθοριζόμενο με
απόφαση του διοικητικού του συμβουλίου,
ε) τα έσοδα από τις εισπράξεις των αγώνων των αντιπροσωπευτικών ομάδων που συγκροτεί ο
σύνδεσμος,
στ) ποσοστό οκτώ τοις εκατό (8%) από τις εισπράξεις λόγω αναμετάδοσης από την τηλεόραση
οποιουδήποτε αγώνα της αρμοδιότητάς του,
ζ) κάθε άλλο έσοδο που προέρχεται από την ανάπτυξη δραστηριοτήτων για την εκπλήρωση των
σκοπών του ή προβλέπεται από ειδικές διατάξεις.

Αρθρο: 107
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΚΑΛΑΘΟΣΦΑΙΡΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Οργανα του Ε.Σ.Α.Κ.Ε. - Εξουσιοδοτήσεις
Λήμματα
ΑΘΛΗΤΙΣΜΟΣ, ΚΑΛΑΘΟΣΦΑΙΡΙΣΗ, ΕΛΛΗΝΙΚΟΣ ΣΥΝΔΕΣΜΟΣ ΑΝΩΝΥΜΩΝ
ΚΑΛΑΘΟΣΦΑΙΡΙΚΩΝ ΕΤΑΙΡΕΙΩΝ
Κείμενο Αρθρου
1. Οργανα του Ε.Σ.Α.Κ.Ε. είναι η γενική συνέλευση
(Γ.Σ.), το διοικητικό συμβούλιο (Δ.Σ.) και όσα προβλέπονται στο καταστατικό του.
2. Με ειδικό κανονισμό που ψηφίζει η Γ.Σ. του Ε.Σ.Α.Κ.Ε. καθορίζονται:
α) η οργανωτική διάρθρωση, η οικονομική διαχείριση και ο τρόπος λειτουργίας του Ε.Σ.Α.Κ.Ε.,
β) οι όροι που διέπουν την πρόσληψη και κατάσταση του κάθε είδους προσωπικού του Ε.Σ.Α.Κ.Ε.,
καθώς και οι αποδοχές και οι αποζημιώσεις του,
γ) ο τρόπος λειτουργίας των υπηρεσιών του Ε.Σ.Α.Κ.Ε.,
δ) κάθε άλλο θέμα που αφορά την οργάνωση και λειτουργία του Ε.Σ.Α.Κ.Ε. και των οργάνων του.
Ο ανωτέρω κανονισμός υπόκειται σε έλεγχο νομιμότητας από τον αρμόδιο για τον αθλητισμό
Υπουργό.
Κατά τα λοιπά εφαρμόζονται οι διατάξεις του άρθρου 27.
3. Ο Ε.Σ.Α.Κ.Ε. εκπροσωπείται στο Δ.Σ. της Ε.Ο.Κ. εκτός από τον πρόεδρο του Δ.Σ. και με δύο (2)
ακόμη μέλη, που εκλέγει η Γ.Σ. του.
Η Ε.Ο.Κ. εκπροσωπείται στο Δ.Σ. του Ε.Σ.Α.Κ.Ε. με ένα (1) μέλος του Δ.Σ. αυτής.

Αρθρο: 107Α
Ημ/νία: 23.02.2012
Ημ/νία Ισχύος: 17.06.1999
Περιγραφή όρου θησαυρού: ΚΑΛΑΘΟΣΦΑΙΡΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Ένωση Σωματείων Αμειβομένων Πετοσφαιριστών.
Σχόλια
Το παρόν άρθρο τίθεται όπως προστέθηκε με το άρθρο 18 του ν. 3479/2006 ΦΕΚ Α 152/19.7.2006.
*** Σύμφωνα με την παρ. 3 του άρθρου 19 του ν. 3708/2008 (Α΄ 210/8.10.2008), η ισχύς των
διατάξεων της παραγράφου 6 του π α ρ ό ν τ ο ς άρθρου παρατείνεται για τις αγωνιστικές περιόδους
2008-2009 και 2009-2010. ================================================= - Η
παρ. 6 του παρόντος τίθεται όπως αντικαταστάθηκε με την παρ. 2 του άρθρου 14 του ν. 4049/2012
ΦΕΚ Α 35/23.2.2012.
Κείμενο Αρθρου
«1. Συνιστάται επαγγελματική ένωση των τμημάτων αμειβομένων πετοσφαιριστών των αθλητικών
σωματείων, που, κατά τους οικείους κανονισμούς συμμετέχουν στο εθνικό πρωτάθλημα Α1 Εθνικής
Κατηγορίας Πετοσφαίρισης, με την επωνυμία «Ενωση Σωματείων Αμειβομένων Πετοσφαιριστών»
και διακριτικό τίτλο «Ε.Σ.Α.Π.» και έδρα την Αθήνα, η οποία λειτουργεί, κατά ρητή πρόβλεψη του
καταστατικού αυτής, με τη μορφή είτε του σωματείου, κατά το άρθρο 78 επόμενα του Αστικού
Κώδικα είτε του αστικού συνεταιρισμού, κατά τις διατάξεις του ν. 1667/1986, διεπόμενο από τις
διατάξεις του παρόντος και των σε εκτέλεση αυτού εκδιδομένων κανονιστικών πράξεων και
συμπληρωματικά από τις διατάξεις του Αστικού Κώδικα ή του ν. 1667/1986, κατά περίπτωση. Όπου
στις διατάξεις του παρόντος αναφέρεται η φράση «Ολομέλεια Τμημάτων Αμειβομένων Αθλητών»
νοείται, προκειμένου περί τμημάτων αμειβομένων αθλητών της Α1 Εθνικής Κατηγορίας
Πετοσφαίρισης, η «Ε.Σ.Α.Π.».
2. Η Ε.Σ.Α.Π. απολαύει διοικητικής και οικονομικής αυτοτέλειας ως προς την εσωτερική της
οργάνωση και λειτουργία σε σχέση με την Ελληνική Ομοσπονδία Πετοσφαίρισης (Ε.Ο.ΠΕ.), της
οποίας αποτελεί τακτικό μέλος.
3. Τα κάθε είδους οργανωτικά και λειτουργικά θέματα της Ε.Σ.Α.Π. ρυθμίζονται με το καταστατικό
αυτής και των σε εκτέλεση αυτού εκδιδομένων κανονισμών. Το καταστατικό και οι κανονισμοί
καταρτίζονται, εγκρίνονται και τίθενται σε ισχύ, σύμφωνα με τις διατάξεις του παρόντος και των σε
εκτέλεση αυτού εκδιδομένων κανονιστικών πράξεων και συμπληρωματικά με τις διατάξεις περί
σωματείων ή αστικών συνεταιρισμών, κατά περίπτωση.
4. Οι διατάξεις των άρθρων 98, 99, 101, 101 A, 101B, 101Γ και 101Δ, εκτός αυτών των άρθρων 101
παράγραφος 4 και 101Α παράγραφοι 1 και 2, εφαρμόζονται και επί της Ε.Σ.Α.Π. ανάλογα.
5. Η Ε.Σ.Α.Π. μπορεί να επιχορηγείται από τη Γενική Γραμματεία Αθλητισμού για την αντιμετώπιση
λειτουργικών αναγκών αυτής.
«6. Για την αγωνιστική περίοδο 2010-2011 σε κάθε ΤΑΠ που δικαιούτο συμμετοχής στο
πρωτάθλημα πετοσφαί-ρισης της Α1 Εθνικής Κατηγορίας, η Γενική Γραμματεία Αθλητισμού (Γ.Γ.Α.)
μπορεί να παρέχει ετήσια τακτική επιχορήγηση, το ύψος της οποίας καθορίζεται με κοινή απόφαση
των Υπουργών Οικονομικών και Πολιτισμού και Τουρισμού.»

Αρθρο: 107Β
Ημ/νία: 23.02.2012
Ημ/νία Ισχύος: 17.06.1999
Περιγραφή όρου θησαυρού: ΚΑΛΑΘΟΣΦΑΙΡΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Θέματα αφορώντα την Α2 Εθνική Κατηγορία Πετοσφαίρισης
Σχόλια
Το παρόν άρθρο τίθεται όπως προστέθηκε με το άρθρο 19 του ν. 3479/2006 ΦΕΚ Α 152/19.7.2006.
*** Σύμφωνα με την παρ. 3 του άρθρου 19 του ν. 3708/2008 (Α΄ 210/8.10.2008), η ισχύς των
διατάξεων της παραγράφου 3 του π α ρ ό ν τ ο ς άρθρου, παρατείνεται για τις αγωνιστικές
περιόδους 2008-2009 και 2009-2010. ============================================= Η παρ. 3 του παρόντος τίθεται όπως αντικαταστάθηκε με το άρθρο 14 παρ.3 του ν. 4049/2012 ΦΕΚ
Α 35/23.2.2012
Κείμενο Αρθρου
«1. Από την αγωνιστική περίοδο 2006 - 2007 και εφεξής το πρωτάθλημα της Α2 Εθνικής Κατηγορίας
πετοσφαίρισης διοργανώνεται και διεξάγεται από την Ε.Ο.ΠΕ.. Από την ίδια αγωνιστική περίοδο και

εφεξής τα ερασιτεχνικά αθλητικά σωματεία, των οποίων οι ομάδες πετοσφαίρισης ανέρχονται, κατά
τους οικείους κανονισμούς, στο πρωτάθλημα πετοσφαίρισης της Α2 Εθνικής Κατηγορίας, μπορούν
να αγωνίζονται στο πρωτάθλημα αυτό, κατ' επιλογή τους είτε με τη μορφή του ερασιτεχνικού
αθλητικού σωματείου (Τμήμα Ερασιτεχνών Πετοσφαιριστών) είτε του Τμήματος Αμειβομένων
Πετοσφαιριστών αυτού.
2. Οι διατάξεις της παραγράφου 3 περιπτώσεις β' και γ' του άρθρου 108 του παρόντος εφαρμόζονται
ανάλογα και για τους πετοσφαιριστές των νομικών προσώπων της προηγούμενης παραγράφου.
«3. Για την αγωνιστική περίοδο 2010-2011 σε κάθε αθλητικό σωματείο που δικαιούτο συμμετοχής
στο πρωτάθλημα πετοσφαίρισης της Α2 Εθνικής Κατηγορίας, η Γενική Γραμματεία Αθλητισμού
(Γ.Γ.Α.) μπορεί να παρέχει ετήσια τακτική επιχορήγηση, το ύψος της οποίας καθορίζεται με κοινή
απόφαση των Υπουργών Οικονομικών και Πολιτισμού και Τουρισμού.»

Αρθρο: 108
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΠΟΔΟΣΦΑΙΡΟ ΕΠΑΓΓΕΛΜΑΤΙΚΟ
Τίτλος Αρθρου
Έννοια όρων - Πεδίο εφαρμογής
Λήμματα
ΑΘΛΗΤΙΣΜΟΣ, ΠΟΔΟΣΦΑΙΡΟ, ΕΠΑΓΓΕΛΜΑΤΙΚΟ ΠΟΔΟΣΦΑΙΡΟ
Σχόλια
To παρόν άρθρο τίθεται όπως αντικαταστάθηκε με το άρθρο 13 του ν. 3479/2006 ΦΕΚ Α
152/19.7.2006.
Κείμενο Αρθρου
«1. Επαγγελματικό ποδόσφαιρο είναι το διεξαγόμενο με ομάδες ποδοσφαιρικών ανωνύμων
εταιρειών (Π.Α.Ε.) και διέπεται από τις διατάξεις του παρόντος και των σε εκτέλεση αυτού
εκδιδομένων κανονιστικών πράξεων. Στο επαγγελματικό ποδόσφαιρο εντάσσεται και το
πρωτάθλημα της Γ Εθνικής Κατηγορίας, στο οποίο επιτρέπεται, κατά ρητή πρόβλεψη των οικείων
κανονισμών, να συμμετέχουν ομάδες Π.Α.Ε. ή Τμημάτων Αμειβομένων Ποδοσφαιριστών (Τ.Α.Π.)
αθλητικών σωματείων ή Τμημάτων Ερασιτεχνών Αθλητών αθλητικών σωματείων.
2. Οι Π.Α.Ε. είναι αθλητικές ανώνυμες εταιρείες, κατά την έννοια των διατάξεων του παρόντος.
3. Οι ποδοσφαιριστές, που αγωνίζονται στα πρωταθλήματα του επαγγελματικού ποδοσφαίρου (Α',
Β' και Γ' Εθνικής Κατηγορίας) διακρίνονται σε επαγγελματίες, αμειβόμενους και ερασιτέχνες, κατά
την ακόλουθη έννοια:
α) Επαγγελματίας ποδοσφαιριστής είναι εκείνος, που συνδέεται με συμβόλαιο παροχής αθλητικών
υπηρεσιών με Π.Α.Ε., που αγωνίζεται στα πρωταθλήματα της Α', Β' ή Γ' Εθνικής Κατηγορίας.
β) Αμειβόμενος ποδοσφαιριστής είναι εκείνος, που συνδέεται με συμβόλαιο παροχής αθλητικών
υπηρεσιών με Τμήμα Αμειβομένων Ποδοσφαιριστών (Τ.Α.Π.) αθλητικού σωματείου, που αγωνίζεται
στο πρωτάθλημα της Γ' Εθνικής Κατηγορίας.
γ) Ερασιτέχνης ποδοσφαιριστής, είναι εκείνος, που ανήκει στο Τμήμα Ερασιτεχνών Αθλητών
αθλητικού σωματείου, που αγωνίζεται στο πρωτάθλημα της Γ' Εθνικής Κατηγορίας, χωρίς να
συνδέεται με συμβόλαιο παροχής υπηρεσιών. Η αγωνιστική αθλητική δραστηριότητα των
ποδοσφαιριστών της κατηγορίας αυτής σε καμιά περίπτωση δεν αποτελεί άσκηση επαγγελματικής
αθλητικής δραστηριότητας, οι δε οικονομικές ή άλλες παροχές, που δίνονται από τα αθλητικά
σωματεία στα οποία ανήκουν ή τις επαγγελματικές ενώσεις ή τις ομοσπονδίες, ως ενίσχυση για την
υποστήριξη της αθλητικής τους δραστηριότητας, μέσα στο πλαίσιο των οικείων για τη φίλαθλη
ιδιότητα διατάξεων, δεν αποτελούν οικονομικά ανταλλάγματα κατά την έννοια των διατάξεων του
παρόντος, για την υπογραφή συμβολαίου παροχής υπηρεσιών με αμοιβή.
4. Στα πρωταθλήματα του επαγγελματικού ποδοσφαίρου της Α' και Β' Εθνικής Κατηγορίας
συμμετέχουν, μόνον, ομάδες ποδοσφαιρικών ανωνύμων εταιρειών, στο δε πρωτάθλημα της Γ'
Εθνικής Κατηγορίας μπορούν να συμμετέχουν ομάδες ποδοσφαιρικών ανωνύμων εταιρειών ή
τμήματος αμειβομένων ποδοσφαιριστών αθλητικού σωματείου ή τμήματος ερασιτεχνών
ποδοσφαιριστών αθλητικού σωματείου, κατά τα οριζόμενα στο άρθρο 110 του παρόντος.»

Αρθρο: 109
Ημ/νία: 15.09.2004
Ημ/νία Ισχύος: 17.06.1999
Περιγραφή όρου θησαυρού: ΠΟΔΟΣΦΑΙΡΙΚΕΣ ΑΝΩΝΥΜΕΣ ΕΤΑΙΡΙΕΣ

Τίτλος Αρθρου
Μετοχικό κεφάλαιο - Ελάχιστο ύψος
Λήμματα
ΑΘΛΗΤΙΣΜΟΣ, ΠΟΔΟΣΦΑΙΡΟ, ΕΠΑΓΓΕΛΜΑΤΙΚΟ ΠΟΔΟΣΦΑΙΡΟ
Σχόλια
- Το παρόν άρθρο τίθεται όπως αντικαταστάθηκε με το άρθρο 20 του ν. 3262/2004 (Α΄
173/15.9.2004).
Κείμενο Αρθρου
«1. Το μετοχικό κεφάλαιο των Π.Α.Ε. που συμμετέχουν στην Α' εθνική κατηγορία δεν επιτρέπεται να
είναι μικρότερο του ενός εκατομμυρίου ευρώ.
2. Το μετοχικό κεφάλαιο των Π.Α.Ε. που συμμετέχουν στη Β' εθνική κατηγορία δεν επιτρέπεται να
είναι μικρότερο των πεντακοσίων χιλιάδων ευρώ.
3. Το μετοχικό κεφάλαιο των Π.Α.Ε. που συμμετέχουν στην Γ' εθνική κατηγορία δεν επιτρέπεται να
είναι μικρότερο του εκάστοτε προβλεπόμενου στον κ.ν. 2190/1920 ελάχιστου μετοχικού κεφαλαίου.
4. Με κοινή απόφαση του Υπουργού Πολιτισμού και του Υπουργού Ανάπτυξης μπορούν να
αναπροσαρμόζονται τα κατώτερα όρια του μετοχικού κεφαλαίου των Π.Α.Ε., αν αναδιαρθρωθούν τα
επαγγελματικά πρωταθλήματα ποδοσφαίρου.
5. Το ελάχιστο κατά κατηγορία κεφάλαιο καταβάλλεται κατά τη σύσταση της εταιρείας ή με την
αύξηση αντίστοιχα του κεφαλαίου της, σύμφωνα με τις διατάξεις των άρθρων 68 και 70.
6. Ποδοσφαιρικές Α. Ε. οι οποίες κατά την θέση σε ισχύ του παρόντος έχουν μετοχικό κεφάλαιο
μικρότερο των κατώτατων ορίων, σύμφωνα με το παρόν άρθρο, υποχρεούνται σε αύξηση κεφαλαίου
μέχρι τα κατώτατα αυτά όρια, μέχρι την 31.12.2006.»

Αρθρο: 110
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΠΟΔΟΣΦΑΙΡΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Οργάνωση σωματείων σε Π.Α.Ε.
Λήμματα
ΑΘΛΗΤΙΣΜΟΣ, ΠΟΔΟΣΦΑΙΡΟ, ΕΠΑΓΓΕΛΜΑΤΙΚΟ ΠΟΔΟΣΦΑΙΡΟ
Σχόλια
- Οι εντός " " φράσεις της παρ. 3 αντικαταστάθηκαν με την παρ. 1 του ν. 3057/2002
(Α΄239/10.10.2002).- Η παρ. 1, που είχε αντικατασταθεί με την παρ. 2 του άρθρου 37 του ν.
3259/2004 (Α΄ 149/4.8.2004), τίθεται όπως αντικαταστάθηκε εκ νέου με την περ. α της παρ. 5 του
άρθρου 2 του ν. 3372/2005 (Α΄ 187/2.8.2005), με αναδρομική ισχύ από 4.8.2004.** Σύμφωνα με την
παρ. 6 του άρθρου 2 του ν. 3372/2005 (Α΄ 187/2.8.2005), οι διατάξεις της παρ. 5 του ιδίου άρθρου,
που τροποποιεί την παρ. 1 του παρόντος άρθρου, ε φ α ρ μ ό ζ ο ν τ α ι αναλόγως κ α ι για τις
Καλαθοσφαιρικές Ανώνυμες Εταιρίες (Κ.Α.Ε.) και Τμήματα Αμειβομένων Καλαθοσφαιριστών
(Τ.Α.Κ.), της παρ. 6 του άρθρου 115 του π α ρ ό ν τ ο ς νόμου, αφότου αυτές ίσχυσαν.
Κείμενο Αρθρου
«1. Από την αγωνιστική περίοδο 2006-2007 και εφεξής τα ερασιτεχνικά αθλητικά σωματεία των
οποίων οι ποδοσφαιρικές ομάδες ανέρχονται, κατά τους οικείους κανονισμούς, στο πρωτάθλημα του
επαγγελματικού ποδοσφαίρου της Γ Εθνικής Κατηγορίας, μπορούν να αγωνίζονται στο πρωτάθλημα
αυτό, κατ' επιλογή τους είτε με τη μορφή του ερασιτεχνικού αθλητικού σωματείου (Τμήμα
Ερασιτεχνών Ποδοσφαιριστών) είτε του Τμήματος Αμειβομένων Ποδοσφαιριστών (Τ.Α.Π.) αυτού είτε
της ποδοσφαιρικής ανώνυμης Εταιρείας (Π.Α.Ε.).»
Οι Π.Α.Ε. που δικαιούνται συμμετοχής στο πρωτάθλημα της Γ Εθνικής Κατηγορίας, δύνανται μετά
από σχετική απόφαση των μετόχων τους, σύμφωνα με τις διατάξεις του κ.ν. 2190/1920, να
αποφασίσουν τη λύση τους και με απόφαση της Γενικής Συνέλευσης των μελών του ιδρυτικού
αθλητικού σωματείου να αντικατασταθούν από τα Τμήματα Αμειβομένων Ποδοσφαιριστών (Τ.Α. Π.),
ιδρυόμενα σύμφωνα με τις διατάξεις του παρόντος νόμου και τα οποία υποκαθιστούν τις αντίστοιχες
Π.Α.Ε. μόνο στα αγωνιστικά τους δικαιώματα και υποχρεώσεις.
Για την ασφαλιστική κάλυψη των ποδοσφαιριστών του Τ.Α.Π. εφαρμόζονται ανάλογα οι διατάξεις του
άρθρου 89 του παρόντος, όπως αυτό ισχύει.
Τα Τ.Α.Π. διέπονται από τους κανονισμούς που ισχύουν για όλες τις ομάδες Α', Β' και Γ Εθνικής
Κατηγορίας.
2. Μετά την αποβολή τους τα σωματεία της προηγούμενης παραγράφου μπορούν να συμμετάσχουν
στο πρωτάθλημα που αγωνίσθηκαν την αμέσως προηγούμενη περίοδο, καθ' υπέρβαση του αριθμού

των σωματείων που πρόκειται να αγωνισθούν.
3. Οι Π.Α.Ε. που αγωνίζονται στα πρωταθλήματα Α' και Β' εθνικής κατηγορίας και δεν καλύπτουν το
ελάχιστο κατά κατηγορία ύψος του μετοχικού κεφαλαίου, οφείλουν να προβούν σε αύξηση προς
κάλυψή του το αργότερο δεκαπέντε (15) ημέρες πριν από την έναρξη των οικείων πρωταθλημάτων
της περιόδου 1999-2000, αλλιώς υποβιβάζονται στην αμέσως επόμενη κατηγορία, όπου και
συμμετέχουν, καθ' υπέρβαση του αριθμού των Π.Α.Ε. που πρόκειται ν' αγωνισθούν. Την απόφαση
λαμβάνει το Δ.Σ. του Ε.Σ.Α.Π.Ε., το αργότερο δέκα (10) ημέρες πριν από την έναρξη των οικείων
πρωταθλημάτων, ύστερα από πρόταση "της Επιτροπής Επαγγελματικού Αθλητισμού".

Αρθρο: 111
Ημ/νία: 30.01.2013
Ημ/νία Ισχύος: 17.06.1999
Περιγραφή όρου θησαυρού: ΠΟΔΟΣΦΑΙΡΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Υποβιβασμός Π.Α.Ε. από τη Γ' εθνική κατηγορία - Διαδικασία εκκαθάρισης
Λήμματα
ΑΘΛΗΤΙΣΜΟΣ, ΠΟΔΟΣΦΑΙΡΟ, ΕΠΑΓΓΕΛΜΑΤΙΚΟ ΠΟΔΟΣΦΑΙΡΟ
Σχόλια
- Το εντός " " τελευταίο εδάφιο της παρ. 1 τίθεται όπως αντικαταστάθηκε με την περ. β της παρ. 8
του άρθ. 18 του Ν. 2947/2001 (Α 228) και ισχύει από 9.10.2001.- Η εντός " " φράση του πρώτου
εδαφίου της παρ. 1 αντικαταστάθηκε και η παρ. 3 προστέθηκε με την παρ. 2 του άρθρου 38 του ν.
3057/2002 (Α΄239/10.10.2002). - Μετά το τελευτ. εδ. της παρ.1 του παρόντος προσετέθη νέο εντός "
" εδάφιο με την παρ.15β) του άρθρου 44Α του ν.4115/2013 Α΄24/30.1.2013.
Κείμενο Αρθρου
1. Π.Α.Ε. που υποβιβάζονται οπό τη Γ' εθνική κατηγορία ή, σε περίπτωση αναδιάρθρωσης, στην
κατώτερη κατηγορία πρωταθλήματος επαγγελματικού ποδοσφαίρου στην οικεία κατηγορία του
ερασιτεχνικού ποδοσφαίρου, διαλύονται και τίθενται σε εκκαθάριση κατά τις διατάξεις για τις
ανώνυμες εταιρείες, υπό τον έλεγχο "της Επιτροπής Επαγγελματικού Αθλητισμού". "Η εκκαθάριση
πρέπει να περατώνεται μέσα σε τριάντα μήνες από τον υποβιβασμό της Π.Α.Ε. Εάν πριν
ολοκληρωθεί η εκκαθάριση η ομάδα ανέλθει κατηγορία, διακόπτεται η διαδικασία της εκκαθάρισης
και επαναφέρεται σε λειτουργία η Π.Α.Ε.". «Κατ' εξαίρεση οι Ποδοσφαιρικές Ανώνυμες Εταιρείες
(Π.Α.Ε.) όλων των κατηγοριών, που υποβιβάζονται σε Ερασιτεχνική Κατηγορία, υποχρεωτικώς
εκκαθαρίζονται εντός τριών (3) μηνών από τον υποβιβασμό τους».
2. Τη θέση της εταιρείας που υποβιβάζεται στην κατηγορία του ερασιτεχνικού ποδοσφαίρου,
καταλαμβάνει αυτοδικαίως το ιδρυτικό της αθλητικό σωματείο. Αν το ιδρυτικό αθλητικό σωματείο έχει
περιέλθει σε αδράνεια ή έχει διαλυθεί, για την επαναλειτουργία του ή την επανασύστασή του, προς
το σκοπό της υποκατάστασης από αυτό της υπό εκκαθάριση εταιρείας, απαιτείται απόφαση της
γενικής συνέλευσης των μελών του που ήταν γραμμένα κατά το χρόνο περιέλευσης σε αδράνεια ή
διάλυσής του, μέσα σε ένα (1) μήνα από τον υποβιβασμό της Π.Α.Ε., κατά τη διαδικασία της παρ. 3
του άρθρου 64 του παρόντος, αναλόγως εφαρμοζομένης. Το αθλητικό σωματείο σε καμία
περίπτωση δεν αναλαμβάνει τις τυχόν ενοχικές ή άλλες υποχρεώσεις της εταιρείας που τέθηκε σε
εκκαθάριση.
"3. Σε περίπτωση που εντός της προθεσμίας της παραγράφου 1 η ομάδα του σωματείου
προβιβασθεί στη Γ εθνική κατηγορία ή, σε περίπτωση αναδιάρθρωσης, στην κατώτερη κατηγορία
πρωταθλήματος επαγγελματικού ποδοσφαίρου, η γενική συνέλευση του σωματείου δικαιούται, αντί
να συστήσει νέα Π.Α.Ε., να ζητήσει την αναβίωση της προηγούμενης που τελεί σε εκκαθάριση. Σε
μια τέτοια περίπτωση, την οριστική απόφαση περί αναβίωσης ή μη λαμβάνει η Γενική Συνέλευση της
υπό εκκαθάριση τελούσας Π.Α.Ε., η οποία συγκαλείται με πρόσκληση του Προέδρου του σωματείου,
ο οποίος ορίζει και τα τυχόν άλλα θέματα της ημερήσιας διάταξης και προεδρεύει στη Γενική
Συνέλευση. Στην περίπτωση αυτή, οι προθεσμίες για τη σύγκληση της Γενικής Συνέλευσης,
δημοσιεύσεις κ.λπ. που προβλέπονται από τον Κ.Ν. 2190/1920 συντέμνονται κατά το ήμισυ."

Αρθρο: 112
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΠΟΔΟΣΦΑΙΡΟ ΕΠΑΓΓΕΛΜΑΤΙΚΟ
Τίτλος Αρθρου

Πρωταθλήματα του επαγγελματικού ποδοσφαίρου
Λήμματα
ΑΘΛΗΤΙΣΜΟΣ, ΠΟΔΟΣΦΑΙΡΟ, ΕΠΑΓΓΕΛΜΑΤΙΚΟ ΠΟΔΟΣΦΑΙΡΟ, ΠΡΩΤΑΘΛΗΜΑΤΑ
Σχόλια
Tο παρόν άρθρο τίθεται όπως αντικαταστάθηκε με το άρθρο 15 του ν. 3479/2006 ΦΕΚ Α
152/19.7.2006.
Κείμενο Αρθρου
«1. Τα κατ' έτος διεξαγόμενα πρωταθλήματα του επαγγελματικού ποδοσφαίρου είναι:
α) Το πρωτάθλημα της Α' Εθνικής Κατηγορίας,
β) Το πρωτάθλημα της Β' Εθνικής Κατηγορίας,
γ) Το πρωτάθλημα της Γ Εθνικής Κατηγορίας.
2. Τα πρωταθλήματα της προηγούμενης παραγράφου αναδιαρθρώνονται με Κανονισμούς και τη
διαδικασία του άρθρου 101 Δ.»

Αρθρο: 112Α
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΠΟΔΟΣΦΑΙΡΟ ΕΠΑΓΓΕΛΜΑΤΙΚΟ
Τίτλος Αρθρου
Κριτήρια αξιολόγησης ερασιτεχνικών ομάδων ως υποψηφίων επαγγελματικών
Λήμματα
ΑΘΛΗΤΙΣΜΟΣ, ΠΟΔΟΣΦΑΙΡΟ, ΕΠΑΓΓΕΛΜΑΤΙΚΟ ΠΟΔΟΣΦΑΙΡΟ, ΠΡΩΤΑΘΛΗΜΑΤΑ
Σχόλια
Tο παρόν άρθρο τίθεται όπως προστέθηκε με το άρθρο 16 του ν. 3479/2006 ΦΕΚ Α 152/19.7.2006.
Κείμενο Αρθρου
«1. Από την αγωνιστική περίοδο 2008-2009, με τη λήξη του ετήσιου πρωταθλήματος της Γ Εθνικής
Κατηγορίας, όλες οι θέσεις των υποβιβαζομένων σε κατηγορία του ερασιτεχνικού ποδοσφαίρου
ομάδων της Γ' Εθνικής Κατηγορίας, όπως αυτές προσδιορίζονται από την οικεία προκήρυξη,
καταλαμβάνονται από τις ανερχόμενες με βάση τη βαθμολογία των οικείων πρωταθλημάτων ομάδες
του ερασιτεχνικού ποδοσφαίρου, εφόσον αυτές, πέραν της βαθμολογικής τους κατάταξης, πληρούν
και τα κριτήρια της επόμενης παραγράφου, άλλως καλείται η αμέσως επόμενη βαθμολογικά ομάδα,
η οποία πληροί τα κριτήρια της επόμενης παραγράφου.
2. Οι υποψήφιες ομάδες κρίνονται από τη Γενική Συνέλευση της Ένωσης, ύστερα από εισήγηση του
Δ.Σ. αυτής, με βάση τα κριτήρια, που τίθενται από την Ένωση σε ειδικό Κανονισμό του άρθρου 101Δ
και στην οικεία προκήρυξη. Κριτήρια που λαμβάνονται υπόψη είναι ιδίως:
α) η οικονομική κατάσταση και η βιωσιμότητα,
β) η αγωνιστική κατάσταση,
γ) ο μέσος όρος των εισιτηρίων της τελευταίας τριετίας,
δ) ο πληθυσμός της πόλης όπου η έδρα της ομάδας,
ε) οι γηπεδικές εγκαταστάσεις (χωρητικότητα σταδίου, κατάσταση γηπεδικού χώρου, υλικοτεχνική
υποδομή).
3. Με τον ειδικό Κανονισμό της προηγούμενης παραγράφου εισάγεται σύστημα βαθμολόγησης των
κριτηρίων, με βάση το οποίο καταρτίζεται ο τελικός πίνακας αξιολόγησης των υποψηφίων ομάδων.»

Αρθρο: 113
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΚΑΛΑΘΟΣΦΑΙΡΙΣΗ ΕΠΑΓΓΕΛΜΑΤΙΚΗ
Τίτλος Αρθρου
Εννοια όρων
Λήμματα
ΑΘΛΗΤΙΣΜΟΣ, ΚΑΛΑΘΟΣΦΑΙΡΙΣΗ, ΕΠΑΓΓΕΛΜΑΤΙΚΗ ΚΑΛΑΘΟΣΦΑΙΡΙΣΗ
Σχόλια
- Κατά την παρ. 1 του άρθρου 21 του ν. 3262/2004 (Α΄ 173/15.9.2004), ποδοσφαιρικές και
καλαθοσφαιρικές Α.Ε., όπως αυτές ορίζονται σύμφωνα με το παρόν άρθρο, οι οποίες σύμφωνα με
τις οικονομικές καταστάσεις της 30.6.2004 δεν πληρούν τις προϋποθέσεις του άρθρου 48

παράγραφος 1 εδάφιο γ' του κ.ν. 2190/1920, υποχρεούνται να προβούν σε αναγκαία σύμφωνα με το
άρθρο αυτό αύξηση του μετοχικού τους κεφαλαίου, μέχρι την 30.6.2005. Αν η αύξηση του μετοχικού
κεφαλαίου σύμφωνα με το παρόν άρθρο δεν ολοκληρωθεί μέχρι την 30.6.2005, τα αποτελέσματα
του άρθρου 48 του κ.ν. 2190/1920 επέρχονται αυτοδικαίως από το νόμο, με έκδοση απλής
διαπιστωτικής πράξης από τον Υπουργό Ανάπτυξης.έως την 15.10.2004.
Κείμενο Αρθρου
ΚΕΦΑΛΑΙΟ Ζ'
ΕΠΑΓΓΕΛΜΑΤΙΚΗ ΚΑΛΑΘΟΣΦΑΙΡΙΣΗ
1. Επαγγελματική καλαθοσφαίριση είναι η διεξαγόμενη είτε με ομάδες καλαθοσφαιρικών ανωνύμων
εταιρειών (Κ.Α.Ε.) είτε με τμήματα αμειβόμενων καλαθοσφαιριστών (Τ.Α.Κ.) αθλητικών σωματείων.
2. Οι Κ.Α.Ε. είναι αθλητικές ανώνυμες εταιρείες.
3. Τα Τ.Α.Κ. είναι ειδικά τμήματα αθλητικών σωματείων.
4. Επαγγελματίας καλαθοσφαιριστής είναι εκείνος που συνδέεται με Κ.Α.Ε. με σύμβαση εξαρτημένης
εργασίας για παροχή αθλητικών υπηρεσιών και διέπεται από τις διατάξεις του νόμου αυτού και της
εργατικής νομοθεσίας.
5. Καλαθοσφαιριστής με αμοιβή είναι εκείνος που συνδέεται με αθλητικό σωματείο το οποίο διατηρεί
Τ.Α.Κ. με σύμβαση εξαρτημένης εργασίας για παροχή αθλητικών υπηρεσιών.
6. Στο πρωτάθλημα Α1 εθνικής κατηγορίας συμμετέχουν, με την επιφύλαξη των διατάξεων του π.δ.
207/1997 (ΦΕΚ 163 Α'), μόνο ομάδες Κ.Α.Ε..
7. Στο πρωτάθλημα Α2 εθνικής κατηγορίας συμμετέχουν ομάδες Κ.Α.Ε. ή Τ.Α.Κ., υπό τους όρους
και τις προϋποθέσεις των διατάξεων της παρ. 4 του άρθρου 115.

Αρθρο: 114
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΚΑΛΑΘΟΣΦΑΙΡΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Μετοχικό κεφάλαιο - Ελάχιστο όριο
Λήμματα
ΑΘΛΗΤΙΣΜΟΣ, ΚΑΛΑΘΟΣΦΑΙΡΙΣΗ, ΕΠΑΓΓΕΛΜΑΤΙΚΗ ΚΑΛΑΘΟΣΦΑΙΡΙΣΗ
Κείμενο Αρθρου
1. Το μετοχικό κεφάλαιο των Κ.Α.Ε. που συμμετέχουν στην Α1 εθνική κατηγορία δεν επιτρέπεται να
είναι μικρότερο των ογδόντα εκατομμυρίων (80.000.000) δραχμών.
2. Το μετοχικό κεφάλαιο των Κ.Α.Ε. που συμμετέχουν στην Α2 εθνική κατηγορία δεν επιτρέπεται να
είναι μικρότερο των πενήντα εκατομμυρίων (50.000.000) δραχμών.
3. Το ελάχιστο κατά κατηγορία κεφάλαιο καταβάλλεται για τη σύσταση της εταιρείας ή με την αύξηση
αντίστοιχα του κεφαλαίου της σύμφωνα με τις διατάξεις των άρθρων 68 και 70.

Αρθρο: 115
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΚΑΛΑΘΟΣΦΑΙΡΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Οργάνωση σωματείων σε Τ.Α.Κ. και Κ.Α.Ε.
Λήμματα
ΑΘΛΗΤΙΣΜΟΣ, ΚΑΛΑΘΟΣΦΑΙΡΙΣΗ, ΕΠΑΓΓΕΛΜΑΤΙΚΗ ΚΑΛΑΘΟΣΦΑΙΡΙΣΗ
Σχόλια
- Οι εντός " " φράσεις των παρ. 4 και 5 αντικαταστάθηκαν με την παρ. 4 του άρθρου 38 του ν.
3057/2002 (A΄ 239/10.10.2002).- H εντός " " φράση της παρ. 2 του παρόντος τίθεται όπως
αντικαταστάθηκε με την παρ. 5 του άρθρου 37 του ν. 3259/2004 (Α΄149/4.8.2004), ενώ η παρ. 6
προστέθηκε με την παρ. 8 του ιδίου άρθρου.=======================** Σύμφωνα με την παρ.
6 του άρθρου 2 του ν. 3372/2005 (Α΄ 187/2.8.2005), οι διατάξεις της παρ. 5 του ιδίου άρθρου, που
τροποποιεί την παρ. 1 του άρθρου 110 του παρόντος νόμου (βλ. σχετικά), ε φ α ρ μ ό ζ ο ν τ α ι
αναλόγως κ α ι για τις Καλαθοσφαιρικές Ανώνυμες Εταιρίες (Κ.Α.Ε.) και Τμήματα Αμειβομένων
Καλαθοσφαιριστών (Τ.Α.Κ.), της παρ. 6 του π α ρ ό ν τ ο ς άρθρου, αφότου αυτές ίσχυσαν.-Οι
παράγραφοι 1 και 2 του παρόντος άρθρου, όπως αντικαταστάθηκαν, η μεν παράγραφος 1 με τα
άρθρα 38 παρ. 4 του ν. 3057/2002 και 37 παρ. 5 του ν. 3259/2004, η δε παράγραφος 2 με το άρθρο

20 παρ.7 του ν. 2947/2001 (ΦΕΚ 228 Α') και 37 παρ. 5 του ν. 3259/ 2004, αντικαταστάθηκαν με το
άρθρο 17 παρ. 1 του ν. 3479/2006 ΦΕΚ Α 152/19.7.2006.
Κείμενο Αρθρου
«1. Από την αγωνιστική περίοδο 2006 - 2007 και εφεξής το πρωτάθλημα της Α2 Εθνικής Κατηγορίας
καλαθοσφαίρισης διοργανώνεται και διεξάγεται από την Ε.Ο.Κ.. Από την ίδια αγωνιστική περίοδο και
εφεξής τα ερασιτεχνικά αθλητικά σωματεία, των οποίων οι ομάδες καλαθοσφαίρισης ανέρχονται,
κατά τους οικείους κανονισμούς, στο πρωτάθλημα καλαθοσφαίρισης της Α2 Εθνικής Κατηγορίας,
μπορούν να αγωνίζονται στο πρωτάθλημα αυτό, κατ' επιλογή τους είτε με τη μορφή του
ερασιτεχνικού αθλητικού σωματείου (Τμήμα Ερασιτεχνών Καλαθοσφαιριστών) είτε του Τμήματος
Αμειβομένων Καλαθοσφαιριστών (Τ.Α.Κ.) αυτού είτε της Καλαθοσφαιρικής Ανώνυμης Εταιρίας
(Κ.Α.Ε.).
2. Οι διατάξεις της παραγράφου 3 του άρθρου 108 του παρόντος εφαρμόζονται, ανάλογα, και για
τους καλαθοσφαιριστές των νομικών προσώπων της προηγούμενης παραγράφου.»
3. Τα σωματεία που στερήθηκαν το δικαίωμα συμμετοχής στο πρωτάθλημα της Α2 εθνικής
κατηγορίας μπορούν να συμμετάσχουν στο πρωτάθλημα της αμέσως κατώτερης ερασιτεχνικής
κατηγορίας, καθ' υπέρβαση του αριθμού των σωματείων που πρόκειται να αγωνισθούν.
4. Από την αγωνιστική περίοδο 1999-2000, τα αθλητικά σωματεία, των οποίων τα Τ.Α.Κ. αποκτούν
δικαίωμα συμμετοχής στην Α1 εθνική κατηγορία οφείλουν να συστήσουν Κ.Α.Ε. το αργότερο
δεκαπέντε (15) ημέρες πριν από την έναρξη του οικείου πρωταθλήματος. Αλλιώς αποβάλλονται από
το πρωτάθλημα με απόφαση του Δ.Σ. του Ε.Σ.Α.Κ.Ε., ύστερα από πρόταση του Ελεγκτικού
Συμβουλίου, το αργότερο δέκα (10) ημέρες
πριν από την έναρξη του οικείου πρωταθλήματος. Το σωματείο που αποβάλλεται δικαιούται να
συμμετάσχει στο πρωτάθλημα της Α2 εθνικής κατηγορίας, καθ' υπέρβαση του αριθμού των Κ.Α.Ε. ή
των σωματείων που διατηρούν Τ.Α.Κ. και πρόκειται να αγωνισθούν σε αυτό. Την απόφαση λαμβάνει
το Δ.Σ. του Ε.Σ.Α.Κ.Ε., ύστερα από πρόταση "της Επιτροπής Επαγγελματικού Αθλητισμού", το
αργότερο δέκα (10) ημέρες πριν από την έναρξη του οικείου πρωταθλήματος.
5. Από την αγωνιστική περίοδο 1999-2000, Κ.Α.Ε. που αγωνίζονται στο πρωτάθλημα της Α1 εθνικής
κατηγορίας και δεν καλύπτουν το ελάχιστο για την κατηγορία ύψος του μετοχικού κεφαλαίου,
οφείλουν να προβούν σε αύξηση προς κάλυψή του, το αργότερο είκοσι (20) ημέρες πριν από την
έναρξη του πρωταθλήματος. Αλλιώς υποβιβάζονται στην αμέσως επόμενη κατηγορία, όπου και θα
συμμετέχουν, καθ' υπέρβαση του αριθμού των Κ.Α.Ε. ή των σωματείων που διατηρούν Τ.Α.Κ. και
πρόκειται να αγωνισθούν. Την απόφαση λαμβάνει το Δ.Σ. του Ε.Σ.Α.Κ.Ε., ύστερα από πρόταση "της
Επιτροπής Επαγγελματικού Αθλητισμού", το αργότερο δέκα (10) ημέρες πριν από την έναρξη του
πρωταθλήματος.
«6**. Οι Κ.Α.Ε. που δικαιούνται συμμετοχής στο πρωτάθλημα της Α2 Εθνικής Κατηγορίας δύνανται,
μετά από σχετική απόφαση των μετόχων τους, σύμφωνα με τις διατάξεις του Ν. 2190/1920 να
αποφασίσουν τη λύση τους και με απόφαση της Γενικής Συνέλευσης των μελών του Ιδρυτικού
Σωματείου να αντικατασταθούν από Τμήματα Αμειβομένων Καλαθοσφαιριστών (Τ.Α.Κ.), σύμφωνα
με τις διατάξεις του Ν.
2725/1999, και τα οποία υποκαθιστούν στα δικαιώματα και τις υποχρεώσεις τις Κ. Α.Ε..»

Αρθρο: 116
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΚΑΛΑΘΟΣΦΑΙΡΙΚΕΣ ΑΝΩΝΥΜΕΣ ΕΤΑΙΡΙΕΣ
Τίτλος Αρθρου
Υποβιβασμός Κ.Α.Ε. από την Α2 εθνική κατηγορία - Διαδικασία εκκαθάρισης
Λήμματα
ΑΘΛΗΤΙΣΜΟΣ, ΚΑΛΑΘΟΣΦΑΙΡΙΣΗ, ΕΠΑΓΓΕΛΜΑΤΙΚΗ ΚΑΛΑΘΟΣΦΑΙΡΙΣΗ
Κείμενο Αρθρου
Για τις Κ.Α.Ε. που υποβιβάζονται, από την Α2 εθνική κατηγορία στην οικεία κατηγορία της
ερασιτεχνικής καλαθοσφαίρισης, εφαρμόζονται οι διατάξεις του άρθρου 111.

Αρθρο: 117
Ημ/νία: 04.08.2004
Ημ/νία Ισχύος: 17.06.1999
Περιγραφή όρου θησαυρού: ΚΑΛΑΘΟΣΦΑΙΡΙΣΗ ΕΠΑΓΓΕΛΜΑΤΙΚΗ

Τίτλος Αρθρου
Πρωταθλήματα επαγγελματικής καλαθοσφαίρισης
Λήμματα
ΑΘΛΗΤΙΣΜΟΣ, ΚΑΛΑΘΟΣΦΑΙΡΙΣΗ, ΕΠΑΓΓΕΛΜΑΤΙΚΗ ΚΑΛΑΘΟΣΦΑΙΡΙΣΗ
Σχόλια
- Η εντός " " φράση της παρ. 3 τίθεται όπως αντικαταστάθηκε με την παρ. 6 του άρθρου 37 του ν.
3259/2004 (Α΄ 149/4.8.2004).
Κείμενο Αρθρου
1. Τα κατ' έτος διεξαγόμενα πρωταθλήματα της επαγγελματικής
καλαθοσφαίρισης είναι τα πρωταθλήματα της Α1 και της Α2 εθνικής κατηγορίας, με την επιφύλαξη
των διατάξεων του άρθρου 115.
2. Η αναδιάρθρωση των ανωτέρω πρωταθλημάτων (αριθμός ομάδων, αριθμός προβιβαζομένων και
υποβιβαζομένων κατά κατηγορία πρωταθλήματος κ.λπ.) γίνεται με απόφαση του Δ.Σ. της Ε.Ο.Κ.,
ύστερα από σύμφωνη γνώμη του Ε.Σ.Α.Κ.Ε..
3. «Για τις αγωνιστικές περιόδους 2004-2005 και 2005-2006» το πρωτάθλημα της Α2 εθνικής
κατηγορίας καλαθοσφαίρισης διοργανώνεται και διεξάγεται από την Ε.Ο.Κ..

Αρθρο: 118
Ημ/νία: 23.02.2012
Ημ/νία Ισχύος: 17.06.1999
Περιγραφή όρου θησαυρού: ΚΑΛΑΘΟΣΦΑΙΡΙΣΗ ΕΠΑΓΓΕΛΜΑΤΙΚΗ
Τίτλος Αρθρου
Ετήσιες επιχορηγήσεις Τ.Α.Κ.
Λήμματα
ΑΘΛΗΤΙΣΜΟΣ, ΚΑΛΑΘΟΣΦΑΙΡΙΣΗ, ΕΠΑΓΓΕΛΜΑΤΙΚΗ ΚΑΛΑΘΟΣΦΑΙΡΙΣΗ
Σχόλια
- Η εντός " " παρ. 1 τίθεται όπως αντικαταστάθηκε με την παρ. 7 του άρθρου 37 του ν. 3259/2004
(Α΄ 149/4.8.2004). *** προσοχή: σύμφωνα με την παρ. 2 του άρθρου 19 του ν. 3708/2008 (Α΄
210/8.10.2008), η ισχύς της παραγράφου 1 του π α ρ ό ν τ ο ς άρθρου, παρατείνεται για τις
αγωνιστικές περιόδους 2008-2009 και 2009-2010.
========================================== - Η παρ. 1 του παρόντος τίθεται όπως
αντικαταστάθηκε με το άρθρο 14 παρ. 1 του ν. 4049/2012 ΦΕΚ Α 35/23.2.2012.
Κείμενο Αρθρου
«1. Για την αγωνιστική περίοδο 2010-2011 σε κάθε ΤΑΚ και αθλητικό σωματείο που δικαιούτο
συμμετοχής στο πρωτάθλημα καλαθοσφαίρισης της Α2 Εθνικής Κατηγορίας, η Γενική Γραμματεία
Αθλητισμού (Γ.Γ.Α.) μπορεί να παρέχει ετήσια τακτική επιχορήγηση, το ύψος της οποίας καθορίζεται
με κοινή απόφαση των Υπουργών Οικονομικών και Πολιτισμού και Τουρισμού.»
2. Η διάταξη του δεύτερου εδαφίου της παρ. 2 του άρθρου 102 εφαρμόζεται ανάλογα και στην
προκειμένη περίπτωση.

Αρθρο: 118Α
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΚΑΛΑΘΟΣΦΑΙΡΙΣΗ ΕΠΑΓΓΕΛΜΑΤΙΚΗ
Τίτλος Αρθρου
Ευθύνες διοικούντων αθλητικά νομικά πρόσωπα
Λήμματα
ΑΘΛΗΤΙΣΜΟΣ, ΚΑΛΑΘΟΣΦΑΙΡΙΣΗ, ΕΠΑΓΓΕΛΜΑΤΙΚΗ ΚΑΛΑΘΟΣΦΑΙΡΙΣΗ
Σχόλια
-Το παρόν άρθρο τίθεται όπως προστέθηκε με το άρθρο 20 του ν. 3479/2006 ΦΕΚ Α 152/19.7.2006.
Κείμενο Αρθρου
«1. Τα πρόσωπα, που είναι διευθυντές, διαχειριστές ή διευθύνοντες σύμβουλοι και εκκαθαριστές
των αθλητικών ανωνύμων εταιρειών (Α.Α.Ε.) ή των τμημάτων αμειβομένων αθλητών των αθλητικών
σωματείων ή των συνεταιρισμών αυτών ή των αθλητικών επαγγελματικών ενώσεων ή των
αθλητικών ομοσπονδιών, που καλλιεργούν άθλημα επαγγελματικού χαρακτήρα, κατά το χρόνο
διάλυσης ή συγχώνευσης ή διαχωρισμού τους σε νέα νομικά πρόσωπα, ευθύνονται προσωπικώς

και αλληλεγγύως για την πληρωμή των φόρων, που, κατά τις ισχύουσες διατάξεις, οφείλονται από τα
ως άνω αθλητικά νομικά πρόσωπα, καθώς και των φόρων, που παρακρατούνται, ανεξάρτητα από
το χρόνο βεβαίωσης τους. Τα ως άνω πρόσωπα έχουν δικαίωμα αναγωγής κατά των προσώπων,
που διετέλεσαν αντίστοιχα διευθυντές, διαχειριστές, διευθύνοντες σύμβουλοι και εκκαθαριστές του
νομικού προσώπου, ως προς τους φόρους, που αφορούν σε χρήσεις προγενέστερες, ανεξάρτητα
από το χρόνο βεβαίωσης τους.
2. Στα ως άνω νομικά πρόσωπα, που συγχωνεύονται ή διαχωρίζονται, ευθύνεται αλληλεγγύως, μαζί
με τα πιο πάνω πρόσωπα, για την πληρωμή των κατά τη προηγούμενη παράγραφο οφειλόμενων
φόρων του διαλυόμενου ή διαχωριζομένου νομικού προσώπου και εκείνο, που το απερρόφησε ή το
νέο νομικό πρόσωπο, που συστήθηκε, ανεξάρτητα από το χρόνο βεβαίωσης τους.
3. Τα πρόσωπα της παραγράφου 1 του παρόντος άρθρου ευθύνονται προσωπικώς και
αλληλεγγύως, για τους παρακρατούμενους και επιρριπτόμενους φόρους και κατά τη διάρκεια
λειτουργίας του νομικού προσώπου, που εκπροσωπούν ως εξής:
α) Αν έχει γίνει παρακράτηση φόρου, όλα τα πρόσωπα, που είχαν μια από τις ως άνω ιδιότητες από
τη λήξη της προθεσμίας απόδοσης του φόρου και μετά.
β) Αν δεν έχει γίνει η παρακράτηση φόρου, όλα τα πρόσωπα, που είχαν μια από τις ως άνω
ιδιότητες, κατά το χρόνο, που υπήρχε η υποχρέωση παρακράτησης του φόρου.
4. Οι Πρόεδροι των Δ.Σ., διευθυντές, διαχειριστές, διευθύνοντες σύμβουλοι και εκκαθαριστές των
Α.Α.Ε., Τ.Α.Α. ή σωματείων, που συμμετέχουν στα επαγγελματικά πρωταθλήματα, ευθύνονται
αλληλεγγύως και εις ολόκληρον με το αντίστοιχο νομικό πρόσωπο για τα χρέη που αυτό δημιουργεί
κατά το χρονικό διάστημα της θητείας τους.
5. Κατά των μελών των προσωρινών Διοικήσεων των Α.Α.Ε., Τ.Α.Α. ή σωματείων που διορίζονται
από το αρμόδιο δικαστήριο σύμφωνα με τις διατάξεις του άρθρου 69 του Αστικού Κώδικα, κατόπιν
σχετικής αίτησης του οικείου αθλητικού σωματείου ή μέλους αυτού δεν μπορούν να ληφθούν τα
δυσμενή μέτρα που προβλέπονται στις διατάξεις του άρθρου 14 του ν. 2523/1997 (ΦΕΚ 179 Α'),
όπως αυτές ισχύουν, όσον αφορά τις υποχρεώσεις που ορίζονται από τις διατάξεις του εν λόγω
άρθρου των Α.Α.Ε. που γεννήθηκαν από πράξεις προηγούμενων διοικήσεων, έστω και αν αυτά
βεβαιώθηκαν ή κατέστησαν ληξιπρόθεσμα κατά τη διάρκεια της θητείας της προσωρινής διοίκησης.
Τυχόν δυσμενή μέτρα που έχουν ληφθεί σε βάρος των ως άνω προσώπων έως τη δημοσίευση του
παρόντος αίρονται αυτοδικαίως. Πρόεδροι Δ.Σ., διευθυντές, διαχειριστές, διευθύνοντες σύμβουλοι
των προσωρινών διοικήσεων ευθύνονται με την ατομική τους περιουσία μόνο για τα χρέη και τις
υποχρεώσεις του νομικού προσώπου που δημιουργήθηκαν κατά τη διάρκεια της θητείας τους.»

Αρθρο: 119
Ημ/νία: 15.09.2004
Ημ/νία Ισχύος: 17.06.1999
Περιγραφή όρου θησαυρού: ΠΡΩΤΟΒΑΘΜΙΟ ΔΙΚΑΙΟΔΟΤΙΚΟ ΟΡΓΑΝΟ
Τίτλος Αρθρου
Σύσταση - Συγκρότηση - Λειτουργία οργάνων
Λήμματα
ΑΘΛΗΤΙΣΜΟΣ, ΑΘΛΗΤΙΚΗ ΔΙΚΑΙΟΣΥΝΗ
Σχόλια
-Η παρ. 3 τίθεται όπως αντικαταστάθηκε με το άρθρο 8 του ν. 3262/2004 (Α΄ 173/15.9.2004).- Κατά
το άρθρο 23 του ν. 3262/2004 (Α΄ 173/15.9.2004), με τη δημοσίευση του εν λόγω νόμου (15.9.2004)
λήγει η θητεία των μελών των δικαιοδοτικών οργάνων και επιτροπών του παρόντος άρθρου, που
παραμένουν στη θέση τους μέχρι τη νέα συγκρότηση των οργάνων αυτών, η οποία πρέπει να γίνει
το αργότερο έως την 15.10.2004.
Κείμενο Αρθρου
ΤΜΗΜΑ Γ'
"ΠΕΙΘΑΡΧΙΚΗ ΚΑΙ ΠΟΙΝΙΚΗ ΕΥΘΥΝΗ"
ΚΕΦΑΛΑΙΟ Α'
"ΠΡΩΤΟΒΑΘΜΙΑ ΔΙΚΑΙΟΔΟΤΙΚΑ ΟΡΓΑΝΑ"
1. Στις αθλητικές ομοσπονδίες και στους επαγγελματικούς συνδέσμους, όπου αυτοί υπάρχουν, των
ομαδικών αθλημάτων του ποδοσφαίρου, της καλαθοσφαίρισης, της πετοσφαίρισης, της
χειροσφαίρισης και της κολυμβητικής για το άθλημα της υδατοσφαίρισης, συνιστώνται πρωτοβάθμια
δικαιοδοτικά όργανα για την επίλυση αθλητικών διαφορών. Με απόφαση του Υπουργού Πολιτισμού,
μπορεί να λειτουργήσει δικαιοδοτικό όργανο και σε ομοσπονδία άλλου ομαδικού αθλήματος.
2. Τα παραπάνω όργανα ασκούν τις προβλεπόμενες στο άρθρο 120 αρμοδιότητες, σχετικά με
αγώνες και κατηγορίες πρωταθλημάτων ως εξής:
α) ως προς το άθλημα του ποδοσφαίρου, για τους αγώνες Α', Β' και Γ' εθνικής κατηγορίας ανδρών,

β) ως προς τα αθλήματα της καλαθοσφαίρισης, της πετοσφαίρισης, της υδατοσφαίρισης και της
χειροσφαίρισης για τους αγώνες Α1, Α2 και Β' εθνικής κατηγορίας ανδρών και γυναικών και
κυπέλλου Ελλάδας.
Με απόφαση του Υπουργού Πολιτισμού, ύστερα από πρόταση της οικείας αθλητικής ομοσπονδίας,
επιτρέπεται να τροποποιούνται το είδος των αγώνων και οι κατηγορίες πρωταθλημάτων που
υπάγονται στην αρμοδιότητα των οργάνων αυτών.
«3. Τα πρωτοβάθμια δικαιοδοτικά όργανα σε όλα τα αθλήματα εκτός του ποδοσφαίρου είναι
μονομελή. Στα αθλήματα αυτά το Διοικητικό Συμβούλιο της οικείας αθλητικής ομοσπονδίας ή του
οικείου επαγγελματικού συνδέσμου, κατά περίπτωση, διορίζει ως μονομελές δικαιοδοτικό όργανο
έναν πρωτοδίκη της πολιτικής και ποινικής δικαιοσύνης, με τον αναπληρωτή του, για θητεία δύο
ετών, που αρχίζει την 1η Αυγούστου του έτους διορισμού. Ο δικαστής αυτός, με τον αναπληρωτή
του, κληρώνεται με τη διαδικασία που προβλέπεται στον Οργανισμό Δικαστηρίων από τριπλάσιο
αριθμό δικαστών, οριζόμενο με απόφαση του Τριμελούς Συμβουλίου Διοίκησης του Πρωτοδικείου
της έδρας της ομοσπονδίας, ύστερα από αίτημα του Δ.Σ. αυτής ή του οικείου επαγγελματικού
συνδέσμου. Για τον ορισμό λαμβάνεται υπόψη και συνεκτιμάται ιδιαίτερα η γνώση και η εμπειρία σε
θέματα αθλητισμού».
4. Το αναπληρωματικό μέλος του δικαιοδοτικού οργάνου αντικαθιστά το τακτικό μέλος σε
περιπτώσεις απουσίας ή κωλύματός του.
5. Καθήκοντα γραμματέα και βοηθητικού προσωπικού του δικαιοδοτικού οργάνου δύνανται να
εκτελούν και μόνιμοι υπάλληλοι της Γ.Γ.Α., που ορίζονται με απόφαση του Γενικού Γραμματέα
Αθλητισμού.
6. Το δικαιοδοτικό όργανο εδρεύει και συνεδριάζει σε χώρο που ορίζεται από τη Γ.Γ.Α., η οποία και
βαρύνεται με τη σχετική δαπάνη."

Αρθρο: 120
Ημ/νία: 15.09.2004
Ημ/νία Ισχύος: 17.06.1999
Περιγραφή όρου θησαυρού: ΠΡΩΤΟΒΑΘΜΙΟ ΔΙΚΑΙΟΔΟΤΙΚΟ ΟΡΓΑΝΟ
Τίτλος Αρθρου
Αρμοδιότητες πρωτοβάθμιου δικαιοδοτικού οργάνου
Λήμματα
ΑΘΛΗΤΙΣΜΟΣ, ΑΘΛΗΤΙΚΗ ΔΙΚΑΙΟΣΥΝΗ
Σχόλια
- Η παρ. 2 αντικαταστάθηκε με την παρ. 2 και η παρ. 3 προστέθηκε με την παρ. 1 του άρθρου 9 του
ν. 3262/2003 (Α΄ 173/15.9.2004).
Κείμενο Αρθρου
"1. Το πρωτοβάθμιο δικαιοδοτικό όργανο είναι αρμόδιο:
α) για την εκδίκαση των πειθαρχικών και λοιπών παραβάσεων και την επιβολή ποινών οι οποίες
προβλέπονται από τις διατάξεις των κανονισμών αγώνων του οικείου αθλήματος. Οι παραβάσεις
πρέπει να έχουν σχέση με τη διεξαγωγή των αγώνων και τα αποτελέσματά τους,
β) για την εκδίκαση των παραβάσεων που αφορούν υποθέσεις δωροδοκίας ή δωροληψίας, για
αλλοίωση αποτελέσματος αγώνων και την επιβολή των ποινών,
γ) για την εκδίκαση των ενστάσεων κατά του κύρους του αγώνα,
δ) για την εκδίκαση κάθε άλλης παράβασης και την επιβολή των αντίστοιχων ποινών που ανατίθεται
στο όργανο αυτό με άλλες διατάξεις του παρόντος νόμου ή με κανονισμούς ή με αποφάσεις της
οικείας ομοσπονδίας.
«2.α. Στις περιπτώσεις α' και γ' της προηγούμενης παραγράφου οι σχετικές αναφορές ή ενστάσεις,
με την επιφύλαξη των προβλεπομένων στους κανονισμούς του κάθε αθλήματος, αναγράφονται στο
φύλλο αγώνα και υποστηρίζονται εντός δύο ημερών από την τέλεση του αγώνα.
β. Στην περίπτωση α' της προηγούμενης παραγράφου το δικαιοδοτικό όργανο επιλαμβάνεται της
εκδίκασης πειθαρχικών παραβάσεων με βάση το φύλλο αγώνα και με τη μαγνητοσκόπηση (video)
του αγώνα ή την αναφορά του αρμόδιου για τον αθλητισμό Εισαγγελέα ή όπου δεν υπηρετεί αυτός
του κατά τόπον αρμόδιου Εισαγγελέα ή της αρμόδιας αστυνομικής αρχής ή της Δ.Ε.Α.Β. ή της
οικείας αθλητικής ομοσπονδίας ή του επαγγελματικού συνδέσμου, καθώς και με οποιοδήποτε άλλο
νόμιμο αποδεικτικό στοιχείο μη δεσμευόμενο από τυχόν μη αναφορά της πειθαρχικής παράβασης
στο φύλλο αγώνα. Για πειθαρχικές παραβάσεις που συνδέονται με τα αδικήματα βίας που
αναφέρονται στο άρθρο 41ΣΤ ο αρμόδιος για τον αθλητισμό Εισαγγελέας ή ο Εισαγγελέας στην
περιφέρεια του οποίου τελέστηκαν αυτά μπορεί να υποβάλλει στο αρμόδιο δικαιοδοτικό όργανο
έγγραφη έκθεση για τα γεγονότα που συνέβησαν πριν, κατά τη διάρκεια και μετά το πέρας της
αθλητικής συνάντησης εντός ή εκτός του αγωνιστικού χώρου.

γ. Στις υπό στοιχεία α' και β' περιπτώσεις οι αποφάσεις των πιο πάνω οργάνων εκδίδονται μέσα σε
επτά ημέρες από την τέλεση του αγώνα και είναι αμέσως εκτελεστές, έστω και αν έχουν προσβληθεί
ενώπιον των δευτεροβάθμιων οργάνων. Οι αποφάσεις που αφορούν διεξαγωγή του αγώνα χωρίς
θεατές (κεκλεισμένων των θυρών) αθλητικού σωματείου, Τ.Α.Α. ή Α.Α.Ε. εκτελούνται την επόμενη
από την έκδοση τους αγωνιστική ημέρα κατά την οποία το σωματείο, το Τ.Α.Α. ή η Α.Α.Ε. είναι
γηπεδούχοι, εκτός εάν μεταξύ της έκδοσης της απόφασης και της τέλεσης του αγώνα μεσολαβεί
χρονικό διάστημα μικρότερο από πέντε ημέρες, οπότε η απόφαση εκτελείται τη μεθεπόμενη
αγωνιστική.
Οι αποφάσεις του δευτεροβάθμιου οργάνου που αφορούν διεξαγωγή χωρίς θεατές του αγώνα
αθλητικού σωματείου, Τ.Α.Α. ή Α.Α.Ε. εκδίδονται υποχρεωτικά πριν από την προαναφερθείσα
ημερομηνία εκτέλεσης της ποινής.»
«3. Η πειθαρχική ποινή του αποκλεισμού της έδρας, όπου αυτή προβλέπεται στους οικείους
κανονισμούς και διατάξεις, καταργείται και αντ' αυτής επιβάλλεται αντίστοιχη ποινή διεξαγωγής του
αγώνα χωρίς θεατές (κεκλεισμένων των θυρών)».

Αρθρο: 121
Ημ/νία: 15.09.2004
Ημ/νία Ισχύος: 17.06.1999
Περιγραφή όρου θησαυρού: ΑΝΩΤΑΤΟ ΣΥΜΒΟΥΛΙΟ ΕΠΙΛΥΣΗΣ ΑΘΛΗΤΙΚΩΝ
ΔΙΑΦΟΡΩΝ
Τίτλος Αρθρου
Προσφυγή κατά των αποφάσεων των δικαιοδοτικών οργάνων
Λήμματα
ΑΘΛΗΤΙΣΜΟΣ, ΑΘΛΗΤΙΚΗ ΔΙΚΑΙΟΣΥΝΗ, ΠΡΩΤΟΒΑΘΜΙΟ ΔΙΚΑΙΟΔΟΤΙΚΟ ΟΡΓΑΝΟ,
ΑΠΟΦΑΣΕΙΣ, ΠΡΟΣΦΥΓΗ
Σχόλια
- Η περ. β της παρ. 1 τίθεται όπως αντικαταστάθηκε με το άρθρο 10 του ν. 3262/2004 (Α΄
173/15.9.2004).
Κείμενο Αρθρου
"1. Οι αποφάσεις του πρωτοβάθμιου δικαιοδοτικού οργάνου προσβάλλονται με προσφυγή ενώπιον
του Ανώτατου Συμβουλίου Επίλυσης Αθλητικών Διαφορών (Α.Σ.Ε.Α.Δ.) του άρθρου 123 του
παρόντος, και με την επιφύλαξη της παραγράφου 4 του άρθρου 1278, στις εξής περιπτώσεις :
α) όταν οι αποφάσεις αυτές εκδίδονται επί ενστάσεων κατά του κύρους αγώνα. «β. Όταν επιβάλλουν
ποινές τέλεσης αγώνα χωρίς θεατές (κεκλεισμένων των θυρών) σε σωματείο, Α.Α.Ε. ή Τ.Α.Α.».
γ) όταν επιβάλλουν ποινές στέρησης του δικαιώματος εισόδου σε αγωνιστικούς χώρους στους
παράγοντες των ομάδων για χρονικό διάστημα μεγαλύτερο των δύο (2) μηνών ή ποινές έκπτωσης
από το σωματειακό ή εταιρικό αξίωμα για χρονικό διάστημα επίσης μεγαλύτερο των δύο (2) μηνών.
δ) όταν επιβάλλουν ποινές αποκλεισμού σε αθλητές πάνω από δύο (2) αγωνιστικές ημέρες, και σε
προπονητές ή άλλα πρόσωπα που έχουν σχέση με την ομάδα για χρονικό διάστημα μεγαλύτερο
των δύο (2) μηνών.
ε) όταν επιβάλλουν πρόστιμο τουλάχιστον 5.000 ευρώ.
στ) όταν επιβάλλουν τις ποινές που προβλέπονται από τα άρθρα 69 παράγραφος 12, 77Α
παράγραφοι 2 και 3, 78 παράγραφος 4, 80, 83 παράγραφοι 4 και 5, 86 παράγραφος 3 και 93
παράγραφοι 1 και 2 του παρόντος νόμου.
2. Δικαίωμα προσφυγής έχει το φυσικό ή νομικό πρόσωπο που ηττήθηκε ή υφίσταται άμεση ή
έμμεση βλάβη από την πρωτοβάθμια απόφαση. Η προσφυγή ασκείται μέσα σε προθεσμία δύο (2)
ημερών από τη γνωστοποίηση, με οποιονδήποτε τρόπο, της προσβαλλόμενης απόφασης, η δε
διαδικασία είναι αυτή που προβλέπεται στο άρθρο 126 του παρόντος.
3. Οι αποφάσεις των πρωτοβάθμιων δικαιοδοτικών οργάνων κοινοποιούνται παραχρήμα και με
ευθύνη του Προέδρου του οργάνου στον Πρόεδρο του αντίστοιχου δευτεροβάθμιου οργάνου, Μέσα
σε δύο (2) ημέρες από την κοινοποίηση αυτή ο Πρόεδρος του Α.Σ.Ε.Α.Δ. ή του τοπικού του
τμήματος και ο Πρόεδρος της Επιτροπής Εφέσεων της Ε.Π.Ο. μπορούν με πράξη τους να εισάγουν
οποιαδήποτε απόφαση του πρωτοβάθμιου οργάνου στο αντίστοιχο δευτεροβάθμιο όργανο,
ανεξάρτητα από τη δυνατότητα άσκησης ή την άσκηση έφεσης. Σε περιπτώσεις παραβάσεων που
προβλέπονται από το νόμο ή τους οικείους κανονισμούς, με πράξη του Προέδρου τους ή του
Προέδρου του αντίστοιχου δευτεροβάθμιου οργάνου, τα πρωτοβάθμια δικαιοδοτικά όργανα
μπορούν να επιλαμβάνονται και αυτεπαγγέλτως."

Αρθρο: 122

Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΠΡΩΤΟΒΑΘΜΙΟ ΔΙΚΑΙΟΔΟΤΙΚΟ ΟΡΓΑΝΟ
Τίτλος Αρθρου
Τοπικό πρωτοβάθμιο δικαιοδοτικό όργανο
Λήμματα
ΑΘΛΗΤΙΣΜΟΣ, ΑΘΛΗΤΙΚΗ ΔΙΚΑΙΟΣΥΝΗ, ΔΙΚΑΙΟΔΟΤΙΚΟ ΟΡΓΑΝΟ
Σχόλια
- Το παρόν άρθρο, που είχε αντικατασταθεί με το άρθρο 42 του ν. 3057/2002 (Α΄239/10.10.2002),
τίθεται όπως αντικαταστάθηκε εκ νέου με το άρθρο 12 του ν. 3262/2004 (Α΄ 173/15.9.2004).-Το
πρώτο εδάφιο του παρόντος άρθρου, όπως τροποποιήθηκε με το άρθρο 42 του ν. 3057/2002 και το
άρθρο 12 του ν. 3262/2004,τίθεται όπως αντικαταστάθηκε με το άρθρο 28 παρ. 3 του ν. 3479/2006
ΦΕΚ Α 152/19.7.2006.
Κείμενο Αρθρου
«Στη Θεσσαλονίκη λειτουργεί τοπικό πρωτοβάθμιο δικαιοδοτικό όργανο για την επίλυση αθλητικών
διαφορών των ομάδων, οι οποίες προκύπτουν από την τέλεση των αγώνων τους στις διοικητικές
περιφέρειες Ηπείρου, Θεσσαλίας, Κεντρικής Μακεδονίας, Δυτικής Μακεδονίας και Ανατολικής
Μακεδονίας και Θράκης, για τις κατηγορίες πρωταθλημάτων των ομαδικών αθλημάτων, που
αναφέρονται στις παραγράφους 1 και 2 του άρθρου 119 του παρόντος.»
Τα μέλη του οργάνου κληρώνονται με τη διαδικασία που προβλέπεται στον Οργανισμό Δικαστηρίων
από τριπλάσιο αριθμό δικαστών, οριζόμενο με απόφαση του Τριμελούς Συμβουλίου Διοίκησης του
Πρωτοδικείου Θεσσαλονίκης. Για τον ορισμό λαμβάνεται υπόψη και συνεκτιμάται ιδιαίτερα η γνώση
και η εμπειρία σε θέματα αθλητισμού. Οι διατάξεις των άρθρων 119, 120 και 121 εφαρμόζονται
ανάλογα και για τα δικαιοδοτικά όργανα του άρθρου αυτού. Το τοπικό αυτό όργανο ασκεί τις
προβλεπόμενες από το άρθρο 120 αρμοδιότητες.»

Αρθρο: 123
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΝΩΤΑΤΟ ΣΥΜΒΟΥΛΙΟ ΕΠΙΛΥΣΗΣ ΑΘΛΗΤΙΚΩΝ
ΔΙΑΦΟΡΩΝ
Τίτλος Αρθρου
Συγκρότηση του Ανωτάτου Συμβουλίου Αθλητικών Διαφορών (Α.Σ.Ε.Α.Δ.)
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΔΙΑΦΟΡΕΣ, ΑΝΩΤΑΤΟ ΣΥΜΒΟΥΛΙΟ ΕΠΙΛΥΣΗΣ ΑΘΛΗΤΙΚΩΝ
ΔΙΑΦΟΡΩΝ, ΔΕΥΤΕΡΟΒΑΘΜΙΑ ΔΙΟΙΚΗΤΙΚΑ ΟΡΓΑΝΑ
Σχόλια
- Η εντός " " παρ. 4 τίθεται όπως αντικαταστάθηκε με την παρ. 6 του άρθ. 20 του Ν. 2947/01 (Α΄
228) και ισχύει από 9.10.2001.- Ο τίτλος του παρόντος κεφαλαίου τέθηκε με την παρ. 1 του άρθρου
39 του ν. 3057/2002 (Α΄239/10.10.2002), ενώ το παρόν άρθρο αντικαταστάθηκε με το άρθρο 43 του
ιδίου νόμου.
Κείμενο Αρθρου
ΚΕΦΑΛΑΙΟ Β'
"ΔΕΥΤΕΡΟΒΑΘΜΙΑ ΔΙΚΑΙΟΔΟΤΙΚΑ ΟΡΓΑΝΑ"
"1. Στη Γενική Γραμματεία Αθλητισμού λειτουργεί, ως δευτεροβάθμιο πειθαρχικό και δικαιοδοτικό
όργανο, Ανώτατο Συμβούλιο Επίλυσης Αθλητικών Διαφορών (ΑΣΕΑΔ).
2. Το ΑΣΕΑΔ έχει δεκαπέντε (15) μέλη και συγροτείται από έναν (1) πρόεδρο εφετών και δύο (2)
εφέτες της πολιτικής και ποινικής δικαιοσύνης, έναν (1) πρόεδρο εφετών και έναν (1) εφέτη
διοικητικών δικαστηρίων, πέντε (5) προέδρους πρωτοδικών της πολιτικής και ποινικής δικαιοσύνης,
δύο (2) προέδρους πρωτοδικών διοικητικών δικαστηρίων και τρεις (3) εισαγγελείς πρωτοδικών. Τα
μέλη του ΑΣΕΡΑΔ διορίζονται με απόφαση του υπουργού πολιτισμού, η οποία εκδίδεται το μήνα
Ιούνιο, κάθε δεύτερου έτους. Η θητεία των μελών είναι διετής και αρχίζει την 1η Ιουλίου του έτους
διορισμού.
3. Τα μέλη του ΑΣΕΑΔ ορίζονται κατά περίπτωση από το τριμελές συμβούλιο διοίκησης του
Εφετείου Αθηνών, του Πρωτοδικείου Αθηνών, του Διοικητικού Πρωτοδικείου Αθηνών και από τον
προϊστάμενο της Εισαγγελίας Αθηνών. Για τον ορισμό λαμβάνεται υπ΄όψη και συνεκτιμάται ιδιαίτερα
η γνώση και η εμπειρία σε θέματα αθλητισμού. Ο ορισμός περιλαμβάνει και ίσο αριθμό

αναπληρωματικών μελών. Αντικατάσταση των τακτικών μελών οποτεδήποτε απαιτηθεί κατά τη
διάρκεια της θητείας τους γίνεται μόνο από μέλη".

Αρθρο: 124
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΝΩΤΑΤΟ ΣΥΜΒΟΥΛΙΟ ΕΠΙΛΥΣΗΣ ΑΘΛΗΤΙΚΩΝ
ΔΙΑΦΟΡΩΝ
Τίτλος Αρθρου
Δικαιοδοσία - Αρμοδιότητες Α.Σ.Ε.Α.Δ.
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΔΙΑΦΟΡΕΣ, ΑΝΩΤΑΤΟ ΣΥΜΒΟΥΛΙΟ ΕΠΙΛΥΣΗΣ ΑΘΛΗΤΙΚΩΝ
ΔΙΑΦΟΡΩΝ
Σχόλια
- το παρόν άρθρο αντικαταστάθηκε με το άρθρο 44 του ν. 3057/2002 (Α΄239/10.10.2002).
Κείμενο Αρθρου
"Το Συμβούλιο είναι αρμόδιο για την εκδίκαση των προσφυγών:
α) Κατά αποφάσεων των Δ.Σ. των αθλητικών ενώσεων, επαγγελματικών συνδέσμων και
ομοσπονδιών.
β) Κατά αποφάσεων των οργάνων των πιο πάνω ενώσεων, επαγγελματικών συνδέσμων ή
ομοσπονδιών που προβλέπονται από το καταστατικό τους, εφόσον οι αποφάσεις αυτές δεν χρήζουν
επικύρωσης από τα διοικητικά τους συμβούλια. Ολες οι παραπάνω αποφάσεις προσβάλλονται στο
Α.Σ.Ε.Α.Δ., εφόσον αφορούν αα) την επιβολή των κάθε είδους ποινών ή κυρώσεων σε φυσικά ή
νομικά πρόσωπα, ββ) την εγγραφή ή τη μεταγραφή αθλητών, γγ) τη βαθμολογική ή την αγωνιστική
θέση των αθλητικών σωματείων ή δδ) την εφαρμογή των νόμων και των κανονιστικών διατάξεων.
γ) Κατά αποφάσεων πειθαρχικών οργάνων αθλητικών σωματείων που επιβάλλουν κάθε είδους
ποινές στους αθλητές τους, εφόσον το καταστατικό της οικείας αθλητικής ομοσπονδίας δεν
προβλέπει επικύρωση των πιο πάνω ποινών από αυτήν.
δ) Κατά αποφάσεων της Επιτροπής Φιλάθλου Πνεύματος του άρθρου 130.
ε) Κατά αποφάσεων των πρωτοβάθμιων δικαιοδοτικών οργάνων του άρθρου 119, κατά τα
οριζόμενα στο άρθρο 121 του παρόντος."

Αρθρο: 125
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΑΝΩΤΑΤΟ ΣΥΜΒΟΥΛΙΟ ΕΠΙΛΥΣΗΣ ΑΘΛΗΤΙΚΩΝ
ΔΙΑΦΟΡΩΝ
Τίτλος Αρθρου
Λειτουργία - Οργάνωση
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΔΙΑΦΟΡΕΣ, ΑΝΩΤΑΤΟ ΣΥΜΒΟΥΛΙΟ ΕΠΙΛΥΣΗΣ ΑΘΛΗΤΙΚΩΝ
ΔΙΑΦΟΡΩΝ
Σχόλια
- Το παρόν άρθρο αντικαταστάθηκε με το άρθρο 45 του ν. 3057/2002 (Α΄239/10.10.2002).
Κείμενο Αρθρου
"Αρθρο 125
Λειτουργία - Οργάνωση
1. Το Α.Σ.Ε.Α.Δ. λειτουργεί σε τρία (3) τμήματα και σε Ολομέλεια. Η σύνθεση των τμημάτων
καθορίζεται από τον πρόεδρο του Α.Σ.Ε.Α.Δ. Στο Α.Σ.Ε.Α.Δ. και στο πρώτο τμήμα αυτού προεδρεύει
ο αρχαιότερος από τους δικαστικούς λειτουργούς. Στα άλλα δύο τμήματα προεδρεύουν δύο
δικαστικοί λειτουργοί κατά σειρά υπηρεσιακής αρχαιότητας.
Κάθε τμήμα συνεδριάζει με πενταμελή σύνθεση. Κατ' εξαίρεση, όταν το δικάζον τμήμα του
Α.Σ.Ε.Α.Δ. κρίνει ότι η υπόθεση είναι μείζονος σπουδαιότητας, μπορεί με απόφασή του να την
παραπέμψει στην Ολομέλεια.
2. Καθήκοντα γραμματέων του Α.Σ.Ε.Α.Δ. εκτελούν μόνιμοι υπάλληλοι της Γ.Γ.Α., που ορίζονται από
το Γενικό Γραμματέα Αθλητισμού."

Αρθρο: 126
Ημ/νία: 19.07.2006
Ημ/νία Ισχύος: 17.06.1999
Περιγραφή όρου θησαυρού: ΑΝΩΤΑΤΟ ΣΥΜΒΟΥΛΙΟ ΕΠΙΛΥΣΗΣ ΑΘΛΗΤΙΚΩΝ
ΔΙΑΦΟΡΩΝ
Τίτλος Αρθρου
Ασκηση - Συζήτηση προσφυγής
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΔΙΑΦΟΡΕΣ, ΑΝΩΤΑΤΟ ΣΥΜΒΟΥΛΙΟ ΕΠΙΛΥΣΗΣ ΑΘΛΗΤΙΚΩΝ
ΔΙΑΦΟΡΩΝ, ΠΡΟΣΦΥΓΕΣ
Σχόλια
- Το παρόν άρθρο αντικαταστάθηκε με το άρθρο 46 του ν. 3057/2002 (Α΄239/10.10.2002).-Η παρ. 6
του παρόντος τίθεται όπως αντικαταστάθηκε με το άρθρο 28 παρ. 7 του ν. 3479/2006 ΦΕΚ Α
152/19.7.2006.
Κείμενο Αρθρου
"1. Η προσφυγή ενώπιον του Α.Σ.Ε.Α.Δ. ασκείται από το φυσικό ή νομικό πρόσωπο που ηττήθηκε ή
από εκείνο που υφίσταται άμεση ή έμμεση βλάβη από την πρωτοβάθμια απόφαση. Με την
επιφύλαξη του άρθρου 121 παράγραφος 2, η προθεσμία άσκησης της προσφυγής είναι οκτώ (8)
ημέρες και αρχίζει από την επομένη της καθ' οιονδήποτε τρόπο κοινοποίησης ή γνώσης της
προσβαλλόμενης απόφασης. Για το παραδεκτό της προσφυγής απαιτείται έως την ημέρα της
συζήτησης και η καταβολή παραβόλου της Εθνικής Τράπεζας της Ελλάδος, που ορίζεται με
απόφαση του Γενικού Γραμματέα Αθλητισμού. Το παράβολο επιστρέφεται στον καταθέτη σε
περίπτωση ολικής ή μερικής παραδοχής της προσφυγής. Αν απορριφθεί στο σύνολό της η
προσφυγή, το παράβολο καταπίπτει υπέρ του, κατά το άρθρο 36 του παρόντος, ειδικού
λογαριασμού της Γ.Γ.Α. Η άσκηση της προσφυγής δεν αναστέλλει την εκτέλεση της
προσβαλλόμενης απόφασης. Η προσφυγή ασκείται με δικόγραφο υπογεγραμμένο από πληρεξούσιο
δικηγόρο και κατατίθεται στη γραμματεία του Α.Σ.Ε.Α.Δ. ή αποστέλλεται σε αυτό με συστημένη
επείγουσα επιστολή επί αποδείξει. Η ημέρα και ώρα συζήτησης της προσφυγής προσδιορίζονται
από τον πρόεδρο του τμήματος ή τον αναπληρωτή του σε δικάσιμο που δεν απέχει περισσότερο
των είκοσι (20) ημερών από την ημερομηνία κατάθεσης και γνωστοποιούνται εγγράφως στους
ενδιαφερόμενους, με φροντίδα του γραμματέα του Α.Σ.Ε.Α.Δ., οκτώ (8) τουλάχιστον ημέρες πριν
από τη δικάσιμο. Κατ' εξαίρεση, η προθεσμία αυτή μπορεί σε επείγουσες περιπτώσεις να
συντέμνεται με απόφαση του προέδρου του Α.Σ.Ε.Α.Δ. και η απόφαση αυτή γνωστοποιείται με κάθε
τρόπο στους ενδιαφερόμενους δύο (2) τουλάχιστον ημέρες πριν από τη συζήτηση. Η συζήτηση των
υποθέσεων γίνεται δημόσια και η ανάπτυξή τους προφορικώς ή και εγγράφως. Κατά τη συζήτηση
τηρούνται συνοπτικά πρακτικά από τον γραμματέα. Για την παράσταση των μερών απαιτείται
πληρεξούσιος δικηγόρος, ο οποίος καταβάλλει ένσημα παράστασης και γραμμάτιο προείσπραξης
που καθορίζει ο Δικηγορικός Σύλλογος Αθηνών.
2. Η συζήτηση προσφυγής κατά απόφασης του πρωτοβάθμιου δικαιοδοτικού οργάνου για αθλητικές
διαφορές που ανακύπτουν από την τέλεση αγώνων μπορεί να αναβληθεί μόνο μια φορά και για
σαράντα οκτώ (48) ώρες, εφόσον συντρέχει σπουδαίος λόγος, στις δε λοιπές περιπτώσεις για την
αμέσως επόμενη συνεδρίαση του ιδίου ή άλλου τμήματος. Εάν δεν εμφανισθούν τα μέρη, η
συζήτηση χωρεί σαν να ήταν παρόντα, εφόσον κλήθηκαν νόμιμα και εμπρόθεσμα.
3. Ο πρόεδρος του Α.Σ.Ε.Α.Δ. ή του τμήματος ή το μέλος που ορίζουν, ενεργεί, όταν κρίνεται
αναγκαίο, επιτόπια έρευνα ή αυτοψία και ζητεί χορήγηση εγγράφων ή άλλων κρίσιμων για την
υπόθεση στοιχείων. Το Α.Σ.Ε.Α.Δ. αλληλογραφεί απευθείας, για θέματα σχετικά με τις εκδικαζόμενες
σε αυτό υποθέσεις, με τα αθλητικά σωματεία, τους επαγγελματικούς συνδέσμους, τις ομοσπονδίες
και τους αθλητικούς φορείς γενικά, που είναι υποχρεωμένοι να απαντήσουν αμέσως. Κανείς δεν
ανακηρύσσεται πρωταθλητής και καμία βαθμολογική σειρά αγώνων δεν επικυρώνεται από το
αρμόδιο αθλητικό όργανο, εφόσον εκκρεμούν προσφυγές στο Α.Σ.Ε.Α.Δ., σχετικές με αποτελέσματα
αγώνων που επηρεάζουν το κύρος και τη βαθμολογία τους.
4. Οι αποφάσεις του Α.Σ.Ε.Α.Δ., επί προσφυγών κατά των πρωτοβάθμιων δικαιοδοτικών οργάνων
για αθλητικές διαφορές από την τέλεση αγώνων εκδίδονται το πολύ μέσα σε επτά (7) ημέρες από τη
συζήτηση της προσφυγής, στις δε λοιπές περιπτώσεις εντός είκοσι (20) ημερών και κοινοποιούνται
αυθημερόν στους ενδιαφερομένους.
5. Οι αποφάσεις του Α.Σ.Ε.Α.Δ. εκτελούνται αμέσως μετά την κοινοποίησή τους και η προθεσμία για
την προσβολή τους στο αρμόδιο δικαστήριο δεν αναστέλλει την εκτέλεσή τους.
«6. Αίτηση επανασυζήτησης της υποθέσεως ή ανάκλησης της αποφάσεως επιτρέπεται για λόγους
μη νόμιμης ή εκπρόθεσμης κλήτευσης ή προσκόμισης νέων αποδεικτικών στοιχείων που δεν ήταν

δυνατόν να ληφθούν υπόψη κατά την εκδίκαση της υποθέσεως και εφόσον δεν έχει εκτελεσθεί η
απόφαση, οποτεδήποτε εκδοθείσα.»

Αρθρο: 127
Ημ/νία: 23.02.2012
Ημ/νία Ισχύος: 17.06.1999
Περιγραφή όρου θησαυρού: ΑΝΩΤΑΤΟ ΣΥΜΒΟΥΛΙΟ ΕΠΙΛΥΣΗΣ ΑΘΛΗΤΙΚΩΝ
ΔΙΑΦΟΡΩΝ
Τίτλος Αρθρου
Στέγαση - Γραμματειακή υποστήριξη - Λειτουργία
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΔΙΑΦΟΡΕΣ, ΑΝΩΤΑΤΟ ΣΥΜΒΟΥΛΙΟ ΕΠΙΛΥΣΗΣ ΑΘΛΗΤΙΚΩΝ
ΔΙΑΦΟΡΩΝ
Σχόλια
- Η παρ. 2 του παρόντος, το οποίο είχε αντικατασταθεί με το άρθρο 47 του ν. 3057/2002
(Α΄239/10.10.2002), τίθεται όπως αντικαταστάθηκε με το άρθρο 14 του ν. 3262/2004 (Α΄
173/15.9.2004). - Η παρ. 2 του παρόντος όπως αυτή αντικαταστάθηκε με το άρθρο 14 του ν.
3262/2004 τροποποιήθηκε με την παρ. 3 του άρθρου 15 του ν. 4049/2012 ΦΕΚ Α 35/23.2.2012.
Κείμενο Αρθρου
"1. Με προεδρικό διάταγμα, που εκδίδεται έπειτα από πρόταση του Υπουργού Πολιτισμού,
καθορίζονται ο εν γένει τρόπος λειτουργίας του Α.Σ.Ε.Α.Δ., η διαδικασία συζήτησης των προσφυγών
και κάθε άλλη αναγκαία λεπτομέρεια που αφορά την οργάνωση και λειτουργία του.
«2. Με απόφαση του Υπουργού Πολιτισμού και Τουρισμού ρυθμίζονται τα θέματα κοινής στέγασης,
γραμματειακής και επιστημονικής υποστήριξης των δικαιοδοτικών οργάνων και επιτροπών των
άρθρων 95, 119, 122 και 127Β. Η αποζημίωση των μελών των παραπάνω δικαιοδοτικών οργάνων
και επιτροπών και των γραμματέων τους καθορίζεται με κοινή απόφαση των Υπουργών
Οικονομικών και Πολιτισμού και Τουρισμού και βαρύνει τα έσοδα του τακτικού προϋπολογισμού της
Γενικής Γραμματείας Αθλητισμού.»

Αρθρο: 127Α
Ημ/νία: 10.10.2002
Περιγραφή όρου θησαυρού: ΑΝΩΤΑΤΟ ΣΥΜΒΟΥΛΙΟ ΕΠΙΛΥΣΗΣ ΑΘΛΗΤΙΚΩΝ
ΔΙΑΦΟΡΩΝ
Τίτλος Αρθρου
Ειδικό Τοπικό Τμήμα Α.Σ.Ε.Α.Δ.
Λήμματα
ΑΣΕΑΔ, ΕΙΔΙΚΟ ΤΟΠΙΚΟ ΤΜΗΜΑ ΑΣΕΑΔ, ΣΥΓΚΡΟΤΗΣΗ
Σχόλια
- Το παρόν άρθρο προστέθηκε με το άρθρο 48 του ν. 3057/2002 (Α΄239/10.10.2002).
Κείμενο Αρθρου
"1. Στη Θεσσαλονίκη λειτουργεί ειδικό τοπικό τμήμα του Α.Σ.Ε.Α.Δ., που συγκροτείται από τακτικούς
δικαστικούς λειτουργούς και ειδικότερα από έναν (1) πρόεδρο εφετών της πολιτικής και ποινικής
δικαιοσύνης, έναν (1) πρόεδρο εφετών διοικητικών δικαστηρίων, έναν (1) πρόεδρο πρωτοδικών της
πολιτικής και ποινικής δικαιοσύνης, έναν (1) πρόεδρο πρωτοδικών διοικητικών δικαστηρίων και έναν
(1) εισαγγελέα πρωτοδικών.
2. Ο διορισμός των μελών γίνεται για θητεία διάρκειας δύο (2) ετών, με απόφαση του Υπουργού
Πολιτισμού, που εκδίδεται το μήνα Ιούνιο κάθε δεύτερου έτους. Η λειτουργία του τοπικού τμήματος
διέπεται από τις διατάξεις του παρόντος κεφαλαίου και ο ορισμός των δικαστικών λειτουργών γίνεται
από τα τριμελή συμβούλια και τον προϊστάμενο της εισαγγελίας των αντίστοιχων δικαστηρίων της
Θεσσαλονίκης, που ορίζουν και ίσο αριθμό αναπληρωματικών μελών. Το ειδικό τοπικό τμήμα είναι
αρμόδιο για την εκδίκαση προσφυγών:
α) κατά αποφάσεων των Δ.Σ. των αθλητικών ενώσεων που εδρεύουν στις διοικητικές περιφέρειες
Ηπείρου, Θεσσαλίας, Κεντρικής Μακεδονίας, Δυτικής Μακεδονίας, Ανατολικής Μακεδονίας και
Θράκης ή κατά των αποφάσεων των καταστατικών τους οργάνων, αν αυτές δεν χρήζουν
επικύρωσης από τα διοικητικά τους συμβούλια, σύμφωνα με τα οριζόμενα στις περιπτώσεις α' και β'
του άρθρου 124,
β) κατά αποφάσεων των αθλητικών σωματείων που αναφέρονται στην περίπτωση γ' του άρθρου

124 και εδρεύουν στις διοικητικές περιφέρειες Ηπείρου, Θεσσαλίας, Μακεδονίας και Θράκης,
γ) κατά των αποφάσεων των πρωτοβάθμιων δικαιοδοτικών οργάνων του άρθρου 122.
3. Οταν το ειδικό τοπικό τμήμα του Α.Σ.Ε.Α.Δ. κρίνει ότι η υπόθεση είναι μείζονος σπουδαιότητας
μπορεί με απόφασή του να την παραπέμψει στην Ολομέλεια του Α.Σ.Ε.Α.Δ., στην οποία ειδικά για
τις περιπτώσεις αυτές συμμετέχει και αυτό."

Αρθρο: 127Β
Ημ/νία: 15.09.2004
Περιγραφή όρου θησαυρού: ΠΟΔΟΣΦΑΙΡΟ ΕΠΑΓΓΕΛΜΑΤΙΚΟ
Τίτλος Αρθρου
Ειδικές διατάξεις για το ποδόσφαιρο
Λήμματα
ΠΟΔΟΣΦΑΙΡΟ, ΕΠΑΓΓΕΛΜΑΤΙΚΟ ΠΟΔΟΣΦΑΙΡΟ, ΕΙΔΙΚΕΣ ΔΙΑΤΑΞΕΙΣ ΓΙΑ ΤΟ ΠΟΔΟΣΦΑΙΡΟ,
ΔΙΚΑΙΟΔΟΤΙΚΟ ΟΡΓΑΝΟ, ΕΠΟ, ΕΠΙΤΡΟΠΗ ΕΦΕΣΕΩΝ
Σχόλια
- Οι παρ. 1, 2 και 3 τίθενται όπως αντικαταστάθηκαν με τις παρ. 1, 2 και 3 του άρθρου 11 του ν.
3262/2004 (Α΄ 173/15.9.2004).- Κατά το άρθρο 23 του ν. 3262/2004 (Α΄ 173/15.9.2004), με τη
δημοσίευση του εν λόγω νόμου (15.9.2004) λήγει η θητεία των μελών των δικαιοδοτικών οργάνων
και επιτροπών του παρόντος άρθρου, που παραμένουν στη θέση τους μέχρι τη νέα συγκρότηση των
οργάνων αυτών, η οποία πρέπει να γίνει το αργότερο έως την 15.10.2004.
Κείμενο Αρθρου
«1. Για το επαγγελματικό ποδόσφαιρο το πρωτοβάθμιο δικαιοδοτικό όργανο διορίζεται με απόφαση
του Δ.Σ. της Ε.Π.Α.Ε. για θητεία δύο ετών που αρχίζει την 1η Αυγούστου του έτους διορισμού, είναι
τριμελές και συγκροτείται από έναν Πρόεδρο Πρωτοδικών της Πολιτικής και Ποινικής Δικαιοσύνης,
ως Πρόεδρο του οργάνου, και δύο Πρωτοδίκες της Πολιτικής και Ποινικής Δικαιοσύνης, ως μέλη, οι
οποίοι κληρώνονται με τη διαδικασία που προβλέπεται στον Οργανισμό Δικαστηρίων από τριπλάσιο
αριθμό δικαστών, οριζόμενο με απόφαση του Τριμελούς Συμβουλίου Διοίκησης του Πρωτοδικείου
Αθηνών, ύστερα από αίτημα της Ε.Π.Α.Ε.. Με την ίδια διαδικασία των τακτικών μελών κληρώνονται
ένας Πρόεδρος Πρωτοδικών και ένας Πρωτοδίκης, ως αναπληρωτές. Πα τον ορισμό λαμβάνεται
υπόψη και συνεκτιμάται ιδιαίτερα η γνώση και η εμπειρία σε θέματα αθλητισμού.»
«2. Στην Ε.Π.Ο. λειτουργεί τριμελής πρωτοβάθμια πειθαρχική επιτροπή που διορίζεται με απόφαση
του Δ.Σ. της Ε.Π.Ο. για θητεία δύο ετών που αρχίζει την 1η Αυγούστου του έτους διορισμού και
συγκροτείται από έναν Πρόεδρο Πρωτοδικών της Πολιτικής και Ποινικής Δικαιοσύνης, ως Πρόεδρο,
και δύο Πρωτοδίκες της Πολιτικής και Ποινικής Δικαιοσύνης, ως μέλη, οι οποίοι κληρώνονται με τη
διαδικασία που προβλέπεται στον Οργανισμό Δικαστηρίων από τριπλάσιο αριθμό δικαστών,
οριζόμενο με απόφαση του Τριμελούς Συμβουλίου Διοίκησης του Πρωτοδικείου Αθηνών, ύστερα
από αίτημα της Ε.Π.Ο.. Με την ίδια διαδικασία των τακτικών μελών κληρώνονται ένας Πρόεδρος
Πρωτοδικών και ένας Πρωτοδίκης της ίδιας δικαιοσύνης, ως αναπληρωτές. Για τον ορισμό
λαμβάνεται υπόψη και συνεκτιμάται ιδιαίτερα η γνώση και η εμπειρία σε θέματα αθλητισμού. Το
δευτεροβάθμιο έλεγχο επί των αποφάσεων της Επιτροπής ασκεί η Επιτροπή Εφέσεων της
παραγράφου 3 του άρθρου αυτού.»
«3. Στην Ε.Π.Ο. συνιστάται Επιτροπή Εφέσεων, που διορίζεται με απόφαση του Δ.Σ. της Ε.Π.Ο. για
θητεία δύο ετών που αρχίζει την 1 η Αυγούστου του έτους διορισμού και συγκροτείται από έναν
Πρόεδρο Εφετών της Πολιτικής και Ποινικής Δικαιοσύνης, ως Πρόεδρο, και δύο Εφέτες της Πολιτικής
και Ποινικής Δικαιοσύνης, ως μέλη. Οι δικαστές αυτοί κληρώνονται με τη διαδικασία που
προβλέπεται στον Οργανισμό Δικαστηρίων από τριπλάσιο αριθμό δικαστών, οριζόμενο με απόφαση
του Τριμελούς Συμβουλίου Διοίκησης του Εφετείου Αθηνών, ύστερα από αίτημα της Ομοσπονδίας.
Με την ίδια διαδικασία των τακτικών μελών κληρώνονται ένας Πρόεδρος Εφετών και ένας Εφέτης
της ίδιας δικαιοσύνης, ως αναπληρωτές. Για τον ορισμό λαμβάνεται υπόψη και συνεκτιμάται
ιδιαίτερα η γνώση και η εμπειρία σε θέματα αθλητισμού.»
4. Αρμοδιότητες της Επιτροπής είναι οι καθοριζόμενες στο καταστατικό της Ε.Π.Ο., καθώς και οι
προβλεπόμενες για το Α.Σ.Ε.Α.Δ. στο άρθρο 124, εκτός από την περίπτωση δ'. Για την άσκηση και
συζήτηση των προσφυγών στην Επιτροπή Εφέσεων εφαρμόζονται ανάλογα οι διατάξεις του άρθρου
126 του παρόντος.
5. Οι πράξεις και οι αποφάσεις των πρωτοβάθμιων και δευτεροβάθμιων πειθαρχικών και
δικαιοδοτικών οργάνων δεν επικυρώνονται, ούτε ελέγχονται, αναστέλλονται ή ακυρώνονται από το
Δ.Σ. του επαγγελματικού συνδέσμου ή της Ε.Π.Ο. Ομοίως και οι αποφάσεις του Δ.Σ. της Ε.Π.Ο. δεν
ελέγχονται με οποιονδήποτε τρόπο από τα πιο πάνω όργανα."

Αρθρο: 128

Ημ/νία: 15.09.2004
Ημ/νία Ισχύος: 17.06.1999
Περιγραφή όρου θησαυρού: ΔΙΚΑΙΟΔΟΤΙΚΑ ΟΡΓΑΝΑ
Τίτλος Αρθρου
Αθλητικός Εισαγγελέας
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΔΙΑΦΟΡΕΣ, ΕΙΣΑΓΓΕΛΕΑΣ ΠΛΗΜΜΕΛΕΙΟΔΙΚΩΝ, ΑΡΜΟΔΙΟΤΗΤΑ
Σχόλια
- Η παρ. 1 του παρόντος, το οποίο είχε προστεθεί με το άρθρο 50 του ν. 3057/2002
(Α΄239/10.10.2002), τίθεται όπως αντικαταστάθηκε με το άρθρο 15 του ν. 3262/2004 (Α΄
173/15.9.2004).
Κείμενο Αρθρου
«1. Στις Εισαγγελίες Πλημμελειοδικών Αθηνών, Πειραιώς και Θεσσαλονίκης ορίζεται από τον
προϊστάμενο αυτών, αρμόδιος για τον αθλητισμό Εισαγγελέας, ο οποίος ασκεί την ποινική δίωξη για
ποινικά αδικήματα που τελούνται εξ αφορμής αθλητικών εκδηλώσεων και κατά τη διάρκεια αυτών,
καθώς και για αδικήματα που τελούνται από πρόσωπα που συμμετέχουν στη διοίκηση των
αθλητικών φορέων κατά την άσκηση των αρμοδιοτήτων ή καθηκόντων τους και εποπτεύει στην
εκτέλεση των κύριων και παρεπόμενων ποινών που επιβάλλονται κατά τον παρόντα νόμο. Ο
αρμόδιος για τον αθλητισμό Εισαγγελέας διευθύνει το έργο των αστυνομικών αρχών για την
αντιμετώπιση των φαινομένων βίας με αφορμή αθλητικές εκδηλώσεις και μεριμνά για την εφαρμογή
των διατάξεων του παρόντος νόμου.»
2. Το έργο των αρμόδιων για τον αθλητισμό εισαγγελέων εποπτεύει και συντονίζει αντεισαγγελέας
του Αρείου Πάγου που ορίζεται από τον Εισαγγελέα του Αρείου Πάγου."

Αρθρο: 128Α
Ημ/νία: 10.10.2002
Περιγραφή όρου θησαυρού: ΝΤΟΠΙΝΓΚ
Τίτλος Αρθρου
Ντόπινγκ
Λήμματα
ΝΤΟΠΙΝΓΚ
Σχόλια
Το παρόν άρθρο προστέθηκε με τη παρ. 2 άρθρου 52 Ν.3057/2002 (ΦΕΚ Α 239/10.10.2002), ενώ
το κεφάλαιο Γ΄ προστέθηκε με την παρ. 1 του άρθρου 39 του ιδίου νόμου.
Κείμενο Αρθρου
ΚΕΦΑΛΑΙΟ Γ΄
"ΠΟΙΝΙΚΗ ΕΥΘΥΝΗ".
"Τμήμα Δ'
ΚΑΤΑΠΟΛΕΜΗΣΗ ΤΟΥ ΝΤΟΠΙΝΓΚ
Το ντόπινγκ αλλοιώνει τη γνησιότητα του αποτελέσματος και της προσπάθειας των αθλητών, θέτει
σε κίνδυνο την υγεία των αθλητών και ιδίως των ανηλίκων, είναι αντίθετο με τις θεμελιώδεις αρχές
του Ολυμπισμού, του ευ αγωνίζεσθαι και της ιατρικής ηθικής και απαγορεύεται."

Αρθρο: 128Β
Ημ/νία: 10.10.2002
Περιγραφή όρου θησαυρού: ΝΤΟΠΙΝΓΚ
Τίτλος Αρθρου
Εννοια όρων
Λήμματα
ΝΤΟΠΙΝΓΚ, ΕΝΝΟΙΑ ΟΡΩΝ
Σχόλια
Το παρόν άρθρο προστέθηκε με το άρθρο 53 Ν.3057/2002 (ΦΕΚ Α 239).
Κείμενο Αρθρου
Κατά την έννοια του παρόντος νόμου :
α) Ντόπινγκ είναι η χορήγηση σε αθλητή ή η χρήση από αυτόν ενός απαγορευμένου μέσου, καθώς

επίσης και η ύπαρξη στο σώμα του είτε απαγορευμένου μέσου, είτε των αποδείξεων της χρήσης
ενός τέτοιου μέσου.
β) Χρήση είναι η με οποιονδήποτε τρόπο λήψη από αθλητή και η εισαγωγή στον οργανισμό του
απαγορευμένης ουσίας, ιδίως με κατάποση ή με ένεση, καθώς και η με οποιονδήποτε τρόπο
εφαρμογή από αυτόν απαγορευμένης μεθόδου.
γ) Χορήγηση είναι η με οποιονδήποτε τρόπο δόση, παροχή ή μεταβίβαση στον αθλητή
απαγορευμένης ουσίας ή η εφαρμογή σε αυτόν απαγορευμένης μεθόδου, ανεξάρτητα εάν τελικά
έγινε χρήση της.
δ) Απαγορευμένο μέσο είναι κάθε ουσία, κάθε βιολογικό ή βιοτεχνολογικό υλικό και κάθε μέθοδος
που έχει τη δυνατότητα είτε να μεταβάλει τεχνητά την αγωνιστική διάθεση, ικανότητα ή απόδοση
ενός αθλητή είτε να συγκαλύψει μια τέτοια μεταβολή και περιλαμβάνεται στις ουσίες ή στις μεθόδους
που απαγορεύονται από τον παρόντα νόμο ή την κοινή απόφαση που εκδίδεται κατ' άρθρο 128Γ.
Επίσης
- Σχετική ουσία είναι οποιαδήποτε ουσία έχει φαρμακολογική δράση ή χημική δομή παρόμοια με
απαγορευμένη ουσία.
- Βιολογικό ντόπινγκ είναι η χορήγηση ή η χρήση αίματος ή ερυθρών κυττάρων ή σχετικών
παραγώγων αίματος, εφόσον ο αθλητής συνεχίζει να μετέχει σε αγώνες ή να προπονείται είτε σε
κατάσταση ελαττωμένου όγκου αίματος είτε όχι, ανεξάρτητα από το εάν αφαιρέθηκε από αυτόν
προηγουμένως ποσότητα αίματος ή η χορήγηση ή χρήση άλλων κυττάρων ή ιστών.
- Ουσίες παραλλαγής ή παράγοντες συγκάλυψης (μάσκα) είναι οι απαγορευμένες ουσίες και μέθοδοι
που χρησιμοποιούνται, με σκοπό να παραλλαχθεί, να αλλοιωθεί ή να εμποδιστεί η ακεραιότητα και η
αξιοπιστία του δείγματος ή η ανίχνευση ουσιών στο δείγμα.
- Φαρμακευτική, χημική, γενετική ή φυσική παραποίηση είναι η χορήγηση ή η χρήση ουσιών,
μεθόδων ή ουσιών παραλλαγής, οι οποίες είναι ικανές να αλλοιώσουν ή να εμποδίσουν την
ακεραιότητα και την αξιοπιστία του δείγματος. Στα ανωτέρω περιλαμβάνεται και ο καθετηριασμός, η
αντικατάσταση των ούρων, καθώς επίσης και η αναστολή της απέκκρισης αυτών.
ε) Ντόπινγκ ίππου είναι χορήγηση ή χρησιμοποίηση σε ίππο που αγωνίζεται σε ιππικούς αγώνες ή
ιπποδρομίες κάθε απαγορευμένου μέσου ή ηλεκτροδιέγερσης που είναι ικανό να διεγείρει ή να
κάμψει τις σωματικές του δυνάμεις ή να επιφέρει τεχνητή μεταβολή της φυσικής αγωνιστικής του
ικανότητας και απόδοσης.
στ) Συντελεστής είναι κάθε συναθλητής, προπονητής, εκπαιδευτής, αθλητικός παράγοντας, ιατρός ή
παραϊατρικό προσωπικό, που συνεργάζεται, εργάζεται με αθλητές ή προετοιμάζει ή θεραπεύει
αθλητές.
ζ) Δείγμα είναι βιολογικός ιστός ή βιολογικά υγρά, που έχουν συλλεγεί κατά τη διαδικασία που
προβλέπεται από τον παρόντα νόμο, τις κανονιστικές πράξεις που εκδόθηκαν σε εκτέλεσή του και
τους κανονισμούς της οικείας αθλητικής ομοσπονδίας και προορίζονται για έλεγχο ντόπινγκ αθλητή
ή ίππου.
θ) Θετικό αποτέλεσμα είναι το αποτέλεσμα που προκύπτει από ανάλυση δείγματος από
αναγνωρισμένο κατά τον παρόντα νόμο εργαστήριο ελέγχου ντόπινγκ και βεβαιώνει την ύπαρξη στο
δείγμα είτε απαγορευμένου μέσου είτε των αποδείξεων της χρήσης ενός τέτοιου μέσου.
ι) Απαγορευμένες δραστηριότητες είναι χωρίς προηγούμενη άδεια της αρμόδιας αρχής και
προκειμένου να χορηγηθούν ή να χρησιμοποιηθούν απαγορευμένα μέσα:
ια) η διακίνηση, εμπορία, μεταφορά, εισαγωγή, εξαγωγή διαμετακόμιση, διανομή, μεσιτεία, πώληση
αποδοχή, κατοχή, αποθήκευση, προμήθεια, προσφορά και η διάθεση με ή χωρίς αντάλλαγμα
απαγορευμένων μέσων,
ιβ) η κατασκευή, εκχύλιση, τροποποίηση, παρασκευή απαγορευμένων μέσων, καθώς και η έκδοση
ιατρικών συνταγών για τα μέσα αυτά χωρίς πραγματική και συγκεκριμένη ιατρική ένδειξη,
ιγ) η χρηματοδότηση ή μεσολάβηση για χρηματοδότηση απαγορευμένων ουσιών, η παρακίνηση με
οποιονδήποτε τρόπο κατανάλωσης ή χρήσης τέτοιων ουσιών ή η προσφορά μέσων για προμήθεια ή
κατανάλωση τέτοιων ουσιών."

Αρθρο: 128Γ
Ημ/νία: 10.10.2002
Περιγραφή όρου θησαυρού: ΝΤΟΠΙΝΓΚ
Τίτλος Αρθρου
Τα απαγορευμένα μέσα
Λήμματα
ΑΠΑΓΟΡΕΥΜΕΝΕΣ ΟΥΣΙΕΣ, ΑΠΑΓΟΡΕΥΜΕΝΕΣ ΜΕΘΟΔΟΙ
Σχόλια
Το παρόν άρθρο προστέθηκε με το άρθρο 54 Ν.3057/2002 (ΦΕΚ Α 239)
Κείμενο Αρθρου

1. Απαγορευμένα μέσα είναι τα εξής:
Α) Απαγορευμένες ουσίες:
α. Κατηγορίες ουσιών που απαγορεύονται σε κάθε περίπτωση:
1. Διεγερτικά
2. Ναρκωτικά
3. Αναβολικά
4. Διουρητικά
5. Πεπτιδικές ορμόνες, μιμητικά και συναφείς με αυτές ουσίες. Με την υπουργική απόφαση που
αναφέρεται στην παράγραφο 2 του παρόντος άρθρου μπορεί ορισμένες από τις ουσίες αυτές να
απαγορεύονται μόνο αν υπερβαίνουν ορισμένη ποσοτική συγκέντρωση.
β. Κατηγορίες ουσιών που απαγορεύονται ανάλογα με το άθλημα ή την ποσοτική συγκέντρωση:
1. Αλκοόλη
2. Κανναβινοειδή
3. Τοπικά αναισθητικά
4. Κορτικοστεροειδή
5. β-αναστολείς
Β) Απαγορευμένες μέθοδοι:
α) ντόπινγκ αίματος ή άλλων κυττάρων ή ιστών,
β) χορήγηση τεχνητών φορέων οξυγόνου ή ουσιών που διογκώνουν το πλάσμα,
γ) φαρμακολογική, χημική, φυσική ή γενετική παραποίηση.
Γ) Οσες άλλες ουσίες ή μέθοδοι περιλαμβάνονται κάθε φορά στην κοινή απόφαση της επόμενης
παραγράφου.
2. Με κοινή απόφαση των Υπουργών Υγείας και Πρόνοιας και Πολιτισμού, που εκδίδεται
τουλάχιστον μία φορά κατ' έτος, καθορίζονται οι απαγορευμένες ουσίες ή μέθοδοι κατά την έννοια
του άρθρου 128Β του παρόντος νόμου, ύστερα από γνώμη του Εθνικού Συμβουλίου
Καταπολέμησης του Ντόπινγκ του άρθρου 128 ΣΤ του παρόντος. Η απόφαση αυτή εναρμονίζεται
υποχρεωτικά με τους καταλόγους απαγορευμένων μέσων που εκδίδει κάθε φορά η Δ.Ο.Ε., ο
Παγκόσμιος Οργανισμός Αντιντόπινγκ (Π.Ο.Α.) και η αρμόδια Επιτροπή της Ευρωπαϊκής Σύμβασης
κατά του Ντόπινγκ (Ν. 2371/1996). Ο κατάλογος των απαγορευμένων μέσων που περιλαμβάνεται
σε αυτή την απόφαση είναι κοινός για όλα τα αθλήματα και για όλους τους κλάδους άθλησης, εκτός
εάν στην απόφαση ορίζεται ρητά το αντίθετο."

Αρθρο: 128Δ
Ημ/νία: 08.12.2008
Περιγραφή όρου θησαυρού: ΝΤΟΠΙΝΓΚ
Τίτλος Αρθρου
Διαδικασίες ελέγχου ντόπινγκ
Λήμματα
ΝΤΟΠΙΝΓΚ, ΕΛΕΓΧΟΣ, ΔΙΑΔΙΚΑΣΙΕΣ
Σχόλια
Το παρόν άρθρο προστέθηκε με το άρθρο 55 Ν.3057/2002 (ΦΕΚ Α 239). - Η παρ. 3 τίθεται όπως
αντικαταστάθηκε με την παρ. 1 του άρθρου 17 του ν. 3708/2008 (Α΄ 210/8.10.2008) και σύμφωνα με
την παρ. 2 του άρθρου 21 του ιδίου νόμου, ισχύει από 8.12.2008. - Οι παρ. 4 και 5 προστέθηκαν με
την παρ. 1 του άρθρου 17 του ν. 3708/2008 (Α΄ 210/8.10.2008) και σύμφωνα με την παρ. 2 του
άρθρου 21 του ιδίου νόμου, ισχύουν από 8.12.2008. - Η αναρίθμηση των πρώην παρ. 4, 5, 6 και 7
σε παρ. 6, 7, 8 και 9 αντιστοίχως έγινε με την παρ. 1 του άρθρου 17 του ν. 3708/2008 (Α΄
210/8.10.2008) και σύμφωνα με την παρ. 2 του άρθρου 21 του ιδίου νόμου, η αναρίθμηση ισχύει
από 8.12.2008. - Η παρ. 6 (πρώην παρ. 4) τίθεται όπως αντικαταστάθηκε με την παρ. 7 του άρθρου
18 του ν. 3708/2008 (Α΄ 210/8.10.2008).
Κείμενο Αρθρου
1. Για την προστασία της γνησιότητας της αθλητικής προσπάθειας και του αθλητικού
αποτελέσματος, καθώς και για τη διαφύλαξη της υγείας των αθλητών, διενεργείται έλεγχος ντόπινγκ
σε αθλητές όλων των αθλημάτων εφόσον αυτά καλλιεργούνται από αθλητικές ομοσπονδίες στις
οποίες έχει χορηγηθεί η ειδική αθλητική αναγνώριση. Οι αθλητές είναι υποχρεωμένοι να δέχονται τη
διενέργεια ελέγχου ντόπινγκ, όποτε τους ζητηθεί από τους αρμόδιους κατά τον παρόντα νόμο
φορείς, που έχουν την αρμοδιότητα να δώσουν σχετική εντολή. Αντίστοιχη υποχρέωση υπέχουν οι
ιδιοκτήτες και οι αναβάτες ίππων.
2. Η διενέργεια του ως άνω ελέγχου περιλαμβάνει τις διαδικασίες :
α. της λήψης δειγμάτων από αθλητές ή ίππους και
β. της ανάλυσης των δειγμάτων για την ανίχνευση της ύπαρξης τυχόν απαγορευμένης ουσίας ή της
χρήσης απαγορευμένης μεθόδου.

«3. Η ευθύνη δειγματοληψίας για τον έλεγχο του ντόπινγκ ανήκει αποκλειστικά στο Εθνικό
Συμβούλιο Καταπολέμησης του Ντόπινγκ (ΕΣΚΑΝ) του άρθρου 128ΣΤ'. Η δειγματοληψία ενεργείται
αποκλειστικά από τους δειγματολήπτες του Μητρώου Δειγματοληπτών που καταρτίζεται και τηρείται
σύμφωνα με τις διατάξεις των επόμενων παραγράφων, επιφυλασσομένης της διάταξης του
τελευταίου εδαφίου της παραγράφου 8 του άρθρου 128Ε'.
4. Το ΕΣΚΑΝ συγκροτεί σώμα δειγματοληπτών και με αποφάσεις του, οι οποίες εγκρίνονται με
απόφαση του Υπουργού Πολιτισμού και δημοσιεύονται στην Εφημερίδα της Κυβερνήσεως, ορίζει
τον αριθμό αυτών ανάλογα με τις ανάγκες του, τα τυπικά και ουσιαστικά προσόντα τους, τα κάθε
είδους θέματα που αφορούν στη διαδικασία επιλογής τους, ύστερα από πρόσκληση εκδήλωσης
ενδιαφέροντος, την εκπαίδευση, πιστοποίηση, καθώς και κάθε άλλο συναφές θέμα ή λεπτομέρεια.
Με όμοιες αποφάσεις του ΕΣΚΑΝ, οι οποίες εγκρίνονται με απόφαση των Υπουργών Οικονομίας και
Οικονομικών και Πολιτισμού και δημοσιεύονται στην Εφημερίδα της Κυβερνήσεως, ορίζεται η
αποζημίωση των δειγματοληπτών και η διαδικασία καταβολής αυτής.
5. Το ΕΣΚΑΝ τηρεί Μητρώο Δειγματοληπτών, στο οποίο εγγράφονται όσοι έχουν πιστοποιηθεί
σύμφωνα με την προηγούμενη παράγραφο και το οποίο ανανεώνεται κατά μήνα Δεκέμβριο εκάστου
έτους. Κατά την κατάρτιση ή ανανέωση του Μητρώου, το ΕΣΚΑΝ μπορεί να διαβαθμίζει τους
δειγματολήπτες λαμβάνοντας υπόψη του κριτήρια, όπως την κατάρτισή τους, την εμπειρία τους και
την επιτυχή διενέργεια ελέγχων κατά το παρελθόν. Κατά την πρώτη εφαρμογή των διατάξεων της
παρούσας παραγράφου τα κατά τη δημοσίευση του νόμου αυτού μέλη του Μητρώου
Δειγματοληπτών του ΕΣΚΑΝ, τα οποία προέρχονται από την υπηρεσία του Ολυμπιακού Αθλητικού
Κέντρου Αθηνών (ΟΑΚΑ) ή και από άλλους φορείς, καθίστανται αυτοδικαίως μέλη του
καταρτιζόμενου κατ' εφαρμογή της παρούσας παραγράφου νέου Μητρώου Δειγματοληπτών.»
"6"(4).«Η ανάλυση των δειγμάτων ντόπινγκ διενεργείται υποχρεωτικά από αναγνωρισμένα από τον
ΠΟΑ εργαστήρια ελέγχου ντόπινγκ της ημεδαπής ή της αλλοδαπής.»
"7"(5). Τα εργαστήρια ελέγχου ντόπινγκ τεκμαίρεται ότι διενεργούν τις αναλύσεις με βάση τους
κρατούντες και παραδεκτούς κανόνες της επιστήμης. Κατά του τεκμηρίου αυτού χωρεί ανταπόδειξη.
"8"(6). Οι έλεγχοι ντόπινγκ πρέπει να διενεργούνται με τρόπο που διασφαλίζει την αρχή της ίσης
μεταχείρισης για όλους τους αθλητές και γενικά τους διαγωνιζόμενους.
"9"(7). Με κοινή απόφαση των Υπουργών Υγείας και Πρόνοιας και Πολιτισμού καθορίζονται οι
διαδικασίες του ελέγχου γενετικού ντόπινγκ (ντόπινγκ που έχει γίνει με γονιδιακή μεταφορά)."

Αρθρο: 128Ε
Ημ/νία: 08.10.2008
Περιγραφή όρου θησαυρού: ΝΤΟΠΙΝΓΚ
Τίτλος Αρθρου
Ελεγχος εντός και εκτός αγώνων
Λήμματα
ΝΤΟΠΙΝΓΚ, ΕΛΕΓΧΟΙ
Σχόλια
Το παρόν άρθρο προστέθηκε με το άρθρο 56 Ν.3057/2002 (ΦΕΚ Α 239). - Η παρ. 8 τίθεται όπως
αντικαταστάθηκε με την παρ. 2 του άρθρου 17 του ν. 3708/2008 (Α΄ 210/8.10.2008).
Κείμενο Αρθρου
1. Ελεγχος σε αθλητές διενεργείται κατά τη διάρκεια αγώνων και εκτός αγώνων. Η δαπάνη του
ελέγχου βαρύνει την οικεία αθλητική ομοσπονδία ή τον οικείο επαγγελματικό σύνδεσμο ή το φορέα
στον οποίο ανήκει ο ελεγχόμενος.
2. Ο έλεγχος ντόπινγκ σε αθλητές είναι υποχρεωτικός κατά τη διεξαγωγή αγώνων εθνικών
πρωταθλημάτων και Κυπέλλου Ελλάδας στους οποίους συμμετέχουν ομάδες Ανωνύμων Αθλητικών
Εταιρειών (Α.Α.Ε.) ή Τμημάτων Αμειβομένων Αθλητών (Τ.Α.Α.).
3. Ο έλεγχος διεξάγεται σε δύο τουλάχιστον αθλητές κάθε ομάδας και ειδικότερα:
α. Στα εθνικά πρωταθλήματα σε έναν τουλάχιστον αγώνα, κάθε αγωνιστικής ημέρας και κάθε
κατηγορίας Πρωταθλήματος. Ειδικά, σε όσα Εθνικά Πρωταθλήματα διεξάγονται αγώνες κατάταξης
(play οff), ο έλεγχος γίνεται σε έναν τουλάχιστον αγώνα κάθε αγωνιστικής, κάθε φάσης
συμπεριλαμβανομένου και του τελικού αγώνα και
β. Στο Κύπελλο Ελλάδας, σε έναν αγώνα τουλάχιστον κάθε αγωνιστικής και κάθε φάσης αυτού,
συμπεριλαμβανομένου και του τελικού αγώνα.
4. Επίσης ο έλεγχος ντόπινγκ είναι υποχρεωτικός σε δύο τουλάχιστον αθλητές κάθε ομάδας στους
αγώνες της ανώτατης ερασιτεχνικής κατηγορίας πανελλήνιων ή εθνικών πρωταθλημάτων στα
αθλήματα που έχουν επαγγελματικά πρωταθλήματα, καθώς επίσης και στα αθλήματα που
καλλιεργούν τον ερασιτεχνικό αθλητισμό. Ο έλεγχος στα ομαδικά αθλήματα γίνεται τουλάχιστον σε
έξι (6) αγωνιστικές του οικείου πρωταθλήματος της κανονικής διάρκειας αυτού και όπου διεξάγονται
αγώνες κατάταξης (play off), κατά τα οριζόμενα στην προηγούμενη παράγραφο. Ως προς το

Κύπελλο Ελλάδας, ο έλεγχος γίνεται τουλάχιστον στους αγώνες της ημιτελικής και της τελικής
φάσης.
5. Οσον αφορά τα ατομικά αθλήματα, έλεγχος ντόπινγκ γίνεται τουλάχιστον σε μία αγωνιστική ημέρα
διεξαγωγής των Πανελλήνιων Αγώνων και Εθνικών Πρωταθλημάτων της ανώτατης ηλικιακής
κατηγορίας.
6. Εκτός των ανωτέρω κατ' ελάχιστον υποχρεωτικών ελέγχων, βάσει του προγράμματος ελέγχων
που καταρτίζει το Εθνικό Συμβούλιο Καταπολέμησης του Ντόπινγκ, ο έλεγχος ντόπινγκ μπορεί να
επεκτείνεται είτε σε μεγαλύτερο αριθμό ελεγχομένων αθλητών είτε και σε αθλητικές διοργανώσεις
πέραν των προαναφερομένων.
7. Κατά τη διάρκεια των αγώνων η εντολή διενέργειας ελέγχουν τόπινγκ δίδεται από την αρμόδια
Επιτροπή του Εθνικού Συμβουλίου Καταπολέμησης του Ντόπινγκ.
«8. Ο έλεγχος ντόπινγκ εκτός αγώνων και ειδικότερα κατά τη διάρκεια της προετοιμασίας των
αθλητών διενεργείται με ή χωρίς προειδοποίηση των αθλητών. Η εντολή διενέργειας σε περιπτώσεις
τέτοιων ελέγχων δίδεται πάντοτε από το ΕΣΚΑΝ είτε αυτεπαγγέλτως είτε ύστερα από γραπτό αίτημα
του Γενικού Γραμματέα Αθλητισμού ή της Ελληνικής Ολυμπιακής Επιτροπής ή της οικείας αθλητικής
ομοσπονδίας. Ο έλεγχος των Ελλήνων αθλητών που προετοιμάζονται σε προπονη-τικά κέντρα του
εξωτερικού μπορεί να ανατίθεται από το ΕΣΚΑΝ στον αντίστοιχο φορέα του κράτους, όπου
βρίσκεται η έδρα του προπονητικού κέντρου, ή σε άλλον φορέα, εφόσον οι φορείς αυτοί είναι
αναγνωρισμένοι από τη Διεθνή Ολυμπιακή Επιτροπή (ΔΟΕ) ή τον Παγκόσμιο Οργανισμό
Αντιντόπινγκ (ΠΟΑ).»
9. Δεν επιτρέπεται η διενέργεια ελέγχου ντόπινγκ από οποιονδήποτε φορέα, ημεδαπό ή αλλοδαπό,
χωρίς προηγούμενη ενημέρωση του Εθνικού Συμβουλίου Καταπολέμησης του Ντόπινγκ.
10. Με απόφαση του Υπουργού Πολιτισμού, που εκδίδεται μέσα σε έξι (6) μήνες από τη δημοσίευση
του παρόντος, καθορίζονται η διαδικασία κλήρωσης των αγώνων ή των αγωνισμάτων που θα
διεξαχθεί ο πιο πάνω έλεγχος, σύμφωνα με τα ανωτέρω, η διαδικασία γνωστοποίησης των
αρμόδιων για τη διεξαγωγή του ελέγχου προσώπων, η διαδικασία κλήρωσης των αθλητών από κάθε
ομάδα ή αγώνισμα, που θα υποβληθούν στον έλεγχο ντόπινγκ και ο τρόπος ανακοίνωσης στους
κληρωθέντες, η διαδικασία συλλογής, συσκευασίας και μεταφοράς των δειγμάτων, ο τρόπος
ανακοίνωσης των αποτελεσμάτων του ελέγχου, λαμβάνοντας υπόψη τους σχετικούς κανονισμούς
της Δ.Ο.Ε., του Παγκόσμιου Οργανισμού Αντιντόπινγκ και των Παγκόσμιων Αθλητικών
Ομοσπονδιών, καθώς επίσης και κάθε άλλη αναγκαία λεπτομέρεια."

Αρθρο: 128Ζ
Ημ/νία: 10.10.2002
Περιγραφή όρου θησαυρού: ΝΤΟΠΙΝΓΚ
Τίτλος Αρθρου
Πειθαρχικές παραβάσεις ντόπινγκ
Λήμματα
ΝΤΟΠΙΝΓΚ, ΠΕΙΘΑΡΧΙΚΕΣ ΠΑΡΑΒΑΣΕΙΣ
Σχόλια
Το παρόν άρθρο προστέθηκε με το άρθρο 58 Ν.3057/2002 (ΦΕΚ Α 239).
Κείμενο Αρθρου
1. Πειθαρχική παράβαση ντόπινγκ είναι:
α) η, κατά τη διάρκεια αθλητικών αγώνων ή εν όψει συμμετοχής σε αυτούς, χορήγηση σε αθλητή ή η
χρήση από αυτόν απαγορευμένου μέσου,
β) η προτροπή, πρόταση, παρακίνηση, έγκριση, η μη επιβολή ποινής για τη χρήση ή διευκόλυνση με
οποιονδήποτε τρόπο της χρήσης ή της χορήγησης οποιουδήποτε απαγορευμένου μέσου,
γ) η τέλεση απαγορευμένης δραστηριότητας, ιδίως σε αθλητικές εγκαταστάσεις, γυμναστήρια και σε
χώρους άθλησης, στα ιδιωτικά γυμναστήρια και στις ιδιωτικές σχολές του άρθρου 32 του παρόντος
νόμου.
2. Επίσης, παραβάσεις ντόπινγκ συνιστούν και οι ακόλουθες περιπτώσεις:
α. η άρνηση ή η αποφυγή του αθλητή να υποβληθεί σε έλεγχο ντόπινγκ, όταν αυτό του ζητηθεί από
τους αρμόδιους φορείς που διεξάγουν έλεγχο ντόπινγκ, ή η μη συμμόρφωσή του με τις διαδικασίες
ελέγχου ντόπινγκ,
β. η αναγνώριση ή ομολογία εγγράφως ή προφορικώς μιας παράβασης ντόπινγκ,
γ. η παροχή αρωγής προς αποφυγή του ελέγχου ντόπινγκ ή των διαδικασιών αυτού και εντοπισμού
απαγορευμένων μέσων.
3. Η παράβαση ντόπινγκ καθορίζεται:
α. με βάση το θετικό αποτέλεσμα,
β. σύμφωνα με τις διατάξεις του παρόντος νόμου και των κανονιστικών πράξεων που εκδίδονται σε
εκτέλεσή του.

4. Η πειθαρχική παράβαση τελείται με την πράξη της χορήγησης ή της χρήσης απαγορευμένου
μέσου, ανεξάρτητα εάν η πράξη ολοκληρώθηκε ή έμεινε στο στάδιο της απόπειρας ή εάν επήλθε το
επιδιωκόμενο με αυτήν αποτέλεσμα.
5. Η χρήση απαγορευμένης ουσίας δεν αποτελεί παράβαση ντόπινγκ:
α. Οταν η ουσία αυτή χρησιμοποιείται από τον αθλητή για θεραπευτικούς λόγους ή για έλεγχο μιας
ιατρικής κατάστασης και εφόσον συντρέχουν σωρευτικά οι ακόλουθες προϋποθέσεις:
ι) Ο αθλητής, πριν από τον έλεγχο ντόπινγκ, έχει προσκομίσει γραπτή έγκριση από ιατρό του Ε.Σ.Υ.
ή άλλου δημόσιου φορέα περίθαλψης για τη θεραπευτική χρήση της απαγορευμένης ουσίας. Η
έγκριση πρέπει να είναι ονομαστική και να βεβαιώνεται σε αυτή η νόσος του πάσχοντος, το είδος, η
δοσολογία και η διάρκεια της λήψης του φαρμάκου. Η χρήση ψευδούς ιατρικής ένδειξης συνιστά
επιβαρυντική περίσταση.
ιι) Το επίπεδο της απαγορευμένης ουσίας είναι σύμφωνο με την εγκεκριμένη θεραπευτική χρήση και
ιιι) Η απαγορευμένη ουσία επιτρέπεται να χρησιμοποιείται για θεραπευτικούς λόγους σύμφωνα με
τους κανονισμούς της Παγκόσμιας Αθλητικής Ομοσπονδίας του οικείου αθλήματος.
β. Οταν υφίστανται εξαιρετικές περιστάσεις, οι οποίες συντρέχουν εφόσον η παρουσία της
απαγορευμένης ουσίας στο βιολογικό ιστό ή στα βιολογικά σωματικά υγρά του αθλητή είναι πέραν
του ελέγχου του ιδίου, όπως στις περιπτώσεις που :
ι) αυτός έχει εκ φύσεως ένα επίπεδο τεστοστερόνης προς επιτεστοστερόνη μεγαλύτερο του λόγου 6:
1 ή η συγκέντρωση επιτεστοστερόνης στα ούρα του είναι μεγαλύτερη από 200 νανογραμμάρια ανά
χιλιοστόλιτρο, που αποδεικνύεται ύστερα από σχετικές έρευνες κατά τα προβλεπόμενα στον οικείο
κανονισμό της Δ.Ο.Ε.,
ιι) του χορηγήθηκε η απαγορευμένη ουσία σε νοσοκομείο χωρίς να το γνωρίζει. Ο αθλητής που
ισχυρίζεται ότι έγινε χρήση απαγορευμένης ουσίας για θεραπευτικούς λόγους ή συνέτρεχαν
εξαιρετικές περιπτώσεις οφείλει να αποδείξει τους ισχυρισμούς του."

Αρθρο: 128Η
Ημ/νία: 08.10.2008
Περιγραφή όρου θησαυρού: ΝΤΟΠΙΝΓΚ
Τίτλος Αρθρου
Πειθαρχικές κυρώσεις
Λήμματα
ΝΤΟΠΙΝΓΚ, ΠΑΡΑΒΑΣΕΙΣ, ΠΕΙΘΑΡΧΙΚΕΣ ΚΥΡΩΣΕΙΣ
Σχόλια
Το παρόν άρθρο προστέθηκε με το άρθρο 59 του ν. 3057/2002 ( Α 239). - Η παρ. 11 προστέθηκε με
την παρ. 3 του άρθρου 18 του ν. 3708/2008 (Α΄ 210/8.10.2008). - Η υποπερ. δ της περ. 2.1 της παρ.
2 τίθεται όπως αντικαταστάθηκε με την παρ. 10 του άρθρου 18 του ν. 3708/2008 (Α΄ 210/8.10.2008).
- Η υποπερ. ε της περ. 2.1 της παρ. 2 τίθεται όπως αντικαταστάθηκε με την παρ. 11 του άρθρου 18
του ν. 3708/2008 (Α΄ 210/8.10.2008).
Κείμενο Αρθρου
1. Η παράβαση ντόπινγκ κατά τη διάρκεια αθλητικής συνάντησης, για τον αθλητή που συμμετείχε σε
ατομικό αγώνισμα, συνεπάγεται την ακύρωση της συμμετοχής του στο αγώνισμα και των
συνακόλουθων από αυτή τη συμμετοχή συνεπειών, συμπεριλαμβανομένης της στέρησης βραβείων
και μεταλλίων, ανεξάρτητα από τις οποιεσδήποτε άλλες προβλεπόμενες στον παρόντα νόμο
κυρώσεις. Αν η παράβαση αφορά αθλητή που συμμετείχε σε ομαδικό άθλημα ή σε ομαδικό
αγώνισμα ατομικού αθλήματος, για την εγκυρότητα του αποτελέσματος του οικείου αγώνα ή του
οικείου ομαδικού αγωνίσματος αντίστοιχα, εφαρμόζονται οι σχετικοί κανονισμοί της οικείας
Παγκόσμιας Αθλητικής Ομοσπονδίας.
2. Οι κυρώσεις που επιβάλλονται για παράβαση ντόπινγκ ανάλογα με την ιδιότητα των υπαιτίων
είναι κατά περίπτωση οι εξής:
2.1 ΣΕ ΑΘΛΗΤΗ
α. Εγγραφη επίπληξη.
β. Προσωρινή απαγόρευση συμμετοχής σε κάθε είδους αθλητικές συναντήσεις και διοργανώσεις
όλων των αθλημάτων.
γ. Ισόβια απαγόρευση συμμετοχής σε κάθε είδους αθλητικές συναντήσεις και διοργανώσεις όλων
των αθλημάτων.
«δ. Στέρηση κάθε είδους παροχών και ευεργετημάτων των αθλητικών ομοσπονδιών.»
«ε. Επιστροφή κάθε οικονομικής παροχής που τυχόν του έχει δοθεί.»
στ. Πρόστιμο μέχρι 100.000 ευρώ, προκειμένου περί επαγγελματιών αθλητών.
ζ. Εκπτωση ή αποκλεισμός από τη συμμετοχή σε διοίκηση, όργανο ή επιτροπή οποιουδήποτε
αθλητικού φορέα ή σωματείου αθλητών.
2.2 ΣΕ ΣΥΝΤΕΛΕΣΤΗ

α. Προσωρινή απαγόρευση συμμετοχής στην οργάνωση και τη διεξαγωγή αθλητικών συναντήσεων
και διοργανώσεων και άσκησης των καθηκόντων του κατά τη διεξαγωγή των πιο πάνω.
β. Ισόβια απαγόρευση συμμετοχής στην οργάνωση και τη διεξαγωγή αθλητικών συναντήσεων και
διοργανώσεων και άσκησης των καθηκόντων του κατά τη διεξαγωγή των πιο πάνω.
γ. Εκπτωση από τη διοικητική θέση που τυχόν κατέχει στον αθλητισμό και απαγόρευση
εκπροσώπησης οποιουδήποτε αθλητικού φορέα.
δ. Πρόστιμο μέχρι 200.000 ευρώ, προκειμένου περί προσώπων που συνδέονται επαγγελματικά με
τον αθλητισμό.
ε. Παραπομπή στην Επιτροπή Φιλάθλου Πνεύματος του άρθρου 130 του παρόντος νόμου.
3. Σε περίπτωση παράβασης ντόπινγκ, οι επιβαλλόμενες κυρώσεις, ανάλογα με το είδος των
απαγορευμένων ουσιών, είναι:
Α' ΠΕΡΙΠΤΩΣΗ: Αν η απαγορευμένη ουσία είναι εφεδρίνη, φαινυλοπροπανολαμίνη, ψευδοεφεδρίνη,
καφείνη, στρυχνίνη ή σχετική με αυτές ουσία, επιβάλλονται: - Σε αθλητή :
Οι προβλεπόμενες κυρώσεις στην παράγραφο 2.1 του παρόντος άρθρου, με στοιχεία β' και δ' (μέχρι
2 έτη) και α'.
- Σε συντελεστή :
Οι προβλεπόμενες κυρώσεις στην παράγραφο 2.2 του παρόντος άρθρου, με στοιχεία α' (μέχρι 2 έτη
και, αν η παράβαση αφορά ανήλικο, μέχρι 3 έτη) και δ'. Β' ΠΕΡΙΠΤΩΣΗ: Αν η απαγορευμένη ουσία
είναι διαφορετική από τις αναφερόμενες στην Α' περίπτωση του παρόντος άρθρου, επιβάλλονται:
- Σε αθλητή :
Οι προβλεπόμενες κυρώσεις στην παράγραφο 2.1 του παρόντος άρθρου, με στοιχεία β', δ', ζ',
(τουλάχιστον για δύο έτη), ε' και στ'.
- Σε συντελεστή :
Οι προβλεπόμενες κυρώσεις στην παράγραφο 2.2 του παρόντος άρθρου με στοιχεία α', γ'
(τουλάχιστον για δύο έτη), δ' και ε'. Αν η παράβαση αφορά ανήλικο, η κύρωση είναι τουλάχιστον 4
έτη.
4. Σε περίπτωση νέας παράβασης ντόπινγκ (παράβαση καθ' υποτροπή) από: ΑΘΛΗΤΗ:
α. Αν η νέα παράβαση αφορά, όπως και η πρώτη, απαγορευμένες ουσίες της Α' περίπτωσης,
επιβάλλεται απαγόρευση συμμετοχής σε κάθε είδους αθλητικές συναντήσεις και διοργανώσεις όλων
των αθλημάτων για χρονικό διάστημα μέχρι 4 έτη.
β. Αν η νέα παράβαση αφορά απαγορευμένες ουσίες της Β' περίπτωσης, ενώ η πρώτη παράβαση
αφορούσε ουσίες της Α' περίπτωσης, επιβάλλεται η κύρωση της προηγούμενης περ. α' για χρονικό
διάστημα τουλάχιστον 3 ετών.
γ. Αν η νέα παράβαση αφορά, όπως και η πρώτη απαγορευμένες ουσίες της Β' περίπτωσης,
επιβάλλεται η κύρωση της πιο πάνω απαγόρευσης συμμετοχής για χρονικό διάστημα τουλάχιστον 5
ετών, αν ο αθλητής είναι ανήλικος και τουλάχιστον 10 ετών αν είναι ενήλικας.
δ. Αν η παράβαση τελέσθηκε για τρίτη φορά, επιβάλλεται η κύρωση της πιο πάνω απαγόρευσης
συμμετοχής ισοβίως.
ΣΥΝΤΕΛΕΣΤΗ:
Επιβάλλεται η κύρωση της ισόβιας απαγόρευσης συμμετοχής στην οργάνωση και διεξαγωγή
αθλητικών συναντήσεων και διοργανώσεων και της άσκησης των καθηκόντων τους κατά τη
διεξαγωγή των πιο πάνω αγώνων.
5. Οι καθ' υποτροπή ποινές επιβάλλονται ανεξάρτητα από το χρονικό διάστημα που μεσολαβεί
μεταξύ της τέλεσης των περισσότερων πράξεων.
6. Στα πρόσωπα που υποπίπτουν στις προβλεπόμενες στο άρθρο 128Ζ παρ. 2 περ. α', β' και γ'
παραβάσεις επιβάλλονται οι κυρώσεις της περίπτωσης Β', της παρ. 3 του παρόντος άρθρου.
7. Εκτός των ανωτέρω κυρώσεων, σε περίπτωση παράβασης ντόπινγκ, μπορεί με απόφαση του
Υπουργού Πολιτισμού να ανακαλείται προσωρινά ή οριστικά η άδεια άσκησης επαγγέλματος σε
προπονητή.
8. Η εφαρμογή των πιο πάνω αναφερόμενων κυρώσεων μπορεί να συνοδεύεται από τακτικούς ή
έκτακτους ελέγχους ντόπινγκ στον αθλητή, κατά τη διάρκεια της τιμωρίας του.
9. Οποιος δεν συμμορφώνεται με την απόφαση του αρμόδιου πειθαρχικού οργάνου με την οποία
επιβλήθηκε κύρωση για παράβαση ντόπιγκ ή όποιος συνεργεί σε αυτό τιμωρείται με πρόστιμο μέχρι
50.000 ευρώ.
10. Οι οικείες αθλητικές ομοσπονδίες μπορούν να προβλέπουν στους κανονισμούς τους
αυστηρότερες κυρώσεις από τις οριζόμενες στο νόμο αυτόν."
«11. Σε περίπτωση που κατόπιν ελέγχου ντόπινγκ από οποιονδήποτε ημεδαπό ή αλλοδαπό
αρμόδιο φορέα σε αθλητές εθνικής ομάδας ομοσπονδίας, διαπιστωθεί ότι κατά το διάστημα που οι
αθλητές αυτοί βρίσκονται στη διάθεση της ομοσπονδίας αυτής έχει γίνει χρήση των απαγορευμένων
ουσιών, υλικών ή μεθόδων κατά την έννοια των διατάξεων του παρόντος νόμου βάσει οργανωμένου
σχεδίου, τα μέλη του διοικητικού συμβουλίου της ομοσπονδίας αυτής κηρύσσονται έκπτωτα κατά τη
διαδικασία της παραγράφου 7 του άρθρου 3 του παρόντος. Σε περίπτωση υποτροπής αίρεται
υποχρεωτικά η ειδική αθλητική αναγνώριση της ομοσπονδίας κατά τα οριζόμενα στην παράγραφο 2
του άρθρου 28 του παρόντος.»

Αρθρο: 128Θ
Ημ/νία: 08.10.2008
Περιγραφή όρου θησαυρού: ΝΤΟΠΙΝΓΚ
Τίτλος Αρθρου
Ποινικές διατάξεις
Λήμματα
ΝΤΟΠΙΝΓΚ, ΠΟΙΝΙΚΕΣ ΔΙΑΤΑΞΕΙΣ
Σχόλια
Το παρόν άρθρο, που προστέθηκε με το άρθρο 60 Ν.3057/2002 (ΦΕΚ Α 239), τίθεται όπως
αντικαταστάθηκε με την παρ. 4 του άρθρου 18 του ν. 3708/2008 (Α΄ 210/8.10.2008). Η παρ. 2 του
άρθρου 12 του ν. 4049/2012 ΦΕΚ Α 35/23.2.2012 ορίζει : " 2. Για τις αξιόποινες πράξεις του άρθρου
128Θ του ν. 2725/1999, καθώς και της πρώτης παραγράφου του παρόντος άρθρου εφαρμόζονται οι
διατάξεις του άρθρου 253Α του Κώδικα Ποινικής Δικονομίας περί ειδικών ανακριτικών πράξεων και
οι διατάξεις για την προστασία μαρτύρων του άρθρου 9 του ν. 2928/2001."
Κείμενο Αρθρου
«1. Όποιος χορηγεί σε αθλητή φυσική ή χημική ουσία ή βιολογικό ή βιοτεχνολογικό υλικό ή
εφαρμόζει σε αυτόν μέθοδο που απαγορεύεται από την κοινή απόφαση του άρθρου 128Γ' του
παρόντος, με σκοπό τη βελτίωση της αγωνιστικής του διάθεσης, ικανότητας και απόδοσής του, κατά
τη διάρκεια αθλητικών αγώνων ή εν όψει της συμμετοχής του σε αυτούς, τιμωρείται με φυλάκιση
τουλάχιστον τριών (3) ετών και με χρηματική ποινή είκοσι πέντε χιλιάδων (25.000) έως πενήντα
χιλιάδων (50.000) ευρώ, αν η πράξη δεν τιμωρείται βαρύτερα σύμφωνα με άλλη διάταξη. Η επιβολή
μόνο της χρηματικής ποινής με την παραδοχή ελαφρυντικών περιστάσεων αποκλείεται. Σε αυτόν
που καταδικάστηκε επιβάλλεται και η απαγόρευση άσκησης επαγγέλματος σχετικού με τον
αθλητισμό. Επιβάλλεται κάθειρξη μέχρι δέκα (10) ετών, εάν ο υπαίτιος διαπράττει τις ανωτέρω
πράξεις είτε κατ' επάγγελμα είτε με σκοπό να προσπορίσει στον εαυτό του ή σε άλλον περιουσιακό
όφελος, αν η πράξη δεν τιμωρείται βαρύτερα σύμφωνα με άλλη διάταξη. 2. Αθλητής που
χρησιμοποιεί φυσική ή χημική ουσία ή βιολογικό ή βιοτεχνολογικό υλικό ή επιτρέπει την εφαρμογή
σε αυτόν μεθόδου που απαγορεύεται από την κοινή απόφαση του άρθρου 128Γ' του παρόντος, με
σκοπό τη βελτίωση της αγωνιστικής του διάθεσης, ικανότητας και απόδοσής του, κατά τη διάρκεια
αθλητικών αγώνων ή εν όψει της συμμετοχής του σε αυτούς, τιμωρείται με φυλάκιση τουλάχιστον
δύο (2) ετών, αν η πράξη δεν τιμωρείται βαρύτερα σύμφωνα με άλλη διάταξη. Η κατοχή από αθλητή
ουσίας ή υλικού του προηγούμενου εδαφίου που δεν έχει καταχωρηθεί νομίμως στο δελτίο υγείας
του τιμωρείται με χρηματική ποινή τουλάχιστον πέντε χιλιάδων (5.000) ευρώ, αν η πράξη δεν
τιμωρείται βαρύτερα σύμφωνα με άλλη διάταξη. 3. Στην περίπτωση της παραγράφου 1, όταν ο
αθλητής είναι ανήλικος, επιβάλλεται κάθειρξη τουλάχιστον δέκα (10) ετών και ισόβια στέρηση της
άδειας άσκησης σχετικού με τον αθλητισμό επαγγέλματος, ανεξάρτητα από το μέγεθος της ποινής
που επιβλήθηκε. 4. Όποιος κατασκευάζει, εκχυλίζει, παρασκευάζει, αποθηκεύει, διακινεί,
εμπορεύεται, προμηθεύεται ή παρέχει οικονομικά μέσα με οποιονδήποτε τρόπο για την προμήθεια
των ουσιών και μεθόδων της παραγράφου 1 με σκοπό τη βελτίωση της αγωνιστικής διάθεσης,
ικανότητας και απόδοσης αθλητών, κατά τη διάρκεια αθλητικών αγώνων ή εν όψει της συμμετοχής
τους σε αυτούς, τιμωρείται με τις ποινές της παραγράφου 1 του παρόντος άρθρου, αν η πράξη δεν
τιμωρείται βαρύτερα σύμφωνα με άλλη διάταξη. Αν ο δράστης τελεί τις πράξεις αυτές μέσα σε
αθλητικές εγκαταστάσεις ή με σκοπό να χορηγηθούν οι ουσίες ή να εφαρμοστούν μέθοδοι σε
ανήλικους αθλητές, επιβάλλονται οι ποινές της παραγράφου 3 του παρόντος. 5. Εκτός από τις πιο
πάνω ποινές διατάσσεται η δήμευση και καταστροφή των απαγορευμένων ουσιών, καθώς και των
αντικειμένων ή εγγράφων που χρησίμευσαν ή διευκόλυναν τη διάπραξη της παράβασης. Επίσης,
διατάσσεται η σφράγιση του συνόλου των εγκαταστάσεων της επιχείρησης που χρησιμοποιήθηκε
για τη διάπραξη της παράβασης, εφόσον ανήκει στο πρόσωπο που καταδικάστηκε και η
καταδικαστική απόφαση δημοσιεύεται στον Τύπο. 6. Όποιος παρακωλύει τους αρμόδιους για έλεγχο
ντόπινγκ φορείς στην άσκηση του καθήκοντός τους τιμωρείται με φυλάκιση τουλάχιστον δύο (2)
ετών, αν η πράξη δεν τιμωρείται βαρύτερα σύμφωνα με άλλη διάταξη. Με την ίδια ποινή τιμωρείται
και όποιος πριν, κατά ή μετά από διενέργεια νόμιμου ελέγχου ντόπινγκ καταστρέφει, αλλοιώνει ή
καθιστά ανέφικτη τη χρήση των δειγμάτων ή πλαστογραφεί, νοθεύει ή αλλοιώνει την καταγραφή του
αποτελέσματος του ελέγχου με οποιονδήποτε τρόπο. Σε περίπτωση που τις πράξεις του
προηγούμενου εδαφίου διαπράττει με πρόθεση δειγματολήπτης ντόπινγκ κατά την έννοια του
παρόντος νόμου, μέλος του προσωπικού του ΕΣΚΑΝ, μέλος του προσωπικού του εργαστηρίου
ελέγχου ντόπινγκ του ΟΑΚΑ ή άλλου εργαστηρίου της Ελλάδας που τυχόν θα ιδρυθεί και θα
αναγνωριστεί από τον ΠΟΑ ως εργαστήριο ελέγχου ντόπινγκ, αυτός τιμωρείται με κάθειρξη μέχρι
δέκα (10) ετών. 7. Τα κακουργήματα του παρόντος άρθρου δικάζονται από το Τριμελές Εφετείο του
τόπου τέλεσής τους. 8. Οι διατάξεις του παρόντος άρθρου εφαρμόζονται και όταν οι προβλεπόμενες

σε αυτό αξιόποινες πράξεις τελέσθηκαν στην αλλοδαπή από ημεδαπό, ακόμα και αν αυτές δεν είναι
αξιόποινες κατά τους νόμους της χώρας, στην οποία τελέσθηκαν. 9. Το ΕΣΚΑΝ δικαιούται να
παρίσταται σε δίκες για τα αδικήματα του παρόντος άρθρου και του άρθρου 128ΙΔ' του παρόντος
νόμου ως πολιτικώς ενάγων για την υποστήριξη της κατηγορίας. 10. Απαγορεύεται η μετατροπή της
στερητικής της ελευθερίας ποινής στις περιπτώσεις των αδικημάτων του παρόντος άρθρου πλην
των αδικημάτων της παραγράφου 2 του παρόντος.»

Αρθρο: 128Ι
Ημ/νία: 10.10.2002
Περιγραφή όρου θησαυρού: ΝΤΟΠΙΝΓΚ
Τίτλος Αρθρου
Αρμόδια πειθαρχικά όργανα
Λήμματα
ΝΤΟΠΙΝΓΚ, ΠΕΙΘΑΡΧΙΚΑ ΟΡΓΑΝΑ
Σχόλια
Το παρόν άρθρο προστέθηκε με το άρθρο 61 Ν.3057/2002 (ΦΕΚ Α 239).
Κείμενο Αρθρου
1. Αρμόδια πρωτοβάθμια πειθαρχικά όργανα για παραβάσεις ντόπινγκ σε πρώτο βαθμό είναι τα
προβλεπόμενα στα άρθρα 119, 127Β και 129 του παρόντος νόμου των οικείων αθλητικών
ομοσπονδιών, τα οποία εξετάζουν τις υποθέσεις, σύμφωνα με τα οριζόμενα στον πειθαρχικό
κανονισμό της οικείας ομοσπονδίας και στους νόμους.
2. Στον ανωτέρω πειθαρχικό κανονισμό προβλέπονται ιδίως διατάξεις για την απαγγελία της
πειθαρχικής κατηγορίας, τη διαδικασία ενώπιον του οργάνου και την ακρόαση του διωκομένου
προσώπου. Τις αποφάσεις των πιο πάνω οργάνων μπορεί να προσβάλει σε δεύτερο βαθμό αυτός
στον οποίο επιβλήθηκε η κύρωση ή το Ε.Σ.ΚΑ.Ν. με προσφυγή στο Ανώτατο Συμβούλιο Επίλυσης
Αθλητικών Διαφορών ή την Επιτροπή Εφέσεων της Ε.Π.Ο., κατά τα οριζόμενα στο άρθρο 126 του
παρόντος νόμου. Το Ε.Σ.ΚΑ.Ν. προσφεύγει σε περιπτώσεις που εκτιμά ότι η πειθαρχική κύρωση
που επιβλήθηκε δεν είναι ανάλογη με το είδος της παράβασης.
3. Το Δ.Σ. της οικείας αθλητικής ομοσπονδίας ή του οικείου επαγγελματικού συνδέσμου οφείλει να
διαβιβάσει στο οικείο πρωτοβάθμιο πειθαρχικό όργανο τις περιπτώσεις για παράβαση ντόπινγκ
μέσα σε δεκαπέντε (15) ημέρες, αφότου έλαβε γνώση μιας παράβασης ντόπινγκ ή αφότου
διαβιβάσθηκαν τα θετικά αποτελέσματα ενός ελέγχου ντόπινγκ κατ' άρθρο 128ΣΤ περίπτωση στ του
παρόντος. Η παραβίαση της παραπάνω υποχρέωσης τιμωρείται πειθαρχικά, εφόσον διαπιστωθεί
ότι συντρέχει περίπτωση συγκάλυψης.
4. Η έναρξη της κύρωσης για μια παράβαση ντόπινγκ υπολογίζεται από την ημερομηνία λήψης του
δείγματος και, εάν επιβλήθηκε για άρνηση υποβολής σε έλεγχο ντόπινγκ, υπολογίζεται από την
ημερομηνία της άρνησης ή της μη συμμόρφωσης. Σε κάθε άλλη περίπτωση, η ποινή υπολογίζεται
από την ημερομηνία έκδοσης της απόφασης από το οικείο πειθαρχικό όργανο.
5. Οι διαδικασίες του ελέγχου ντόπινγκ και τα σχετικά με την κοινοποίηση των αποτελεσμάτων τους
θέματα υπόκεινται στους περιορισμούς των διατάξεων του Ν.
2472/1997 (ΦΕΚ50 Α') για την προστασία του ατόμου από την επεξεργασία δεδομένων
προσωπικού χαρακτήρα."

Αρθρο: 128ΙΑ
Ημ/νία: 10.10.2002
Περιγραφή όρου θησαυρού: ΝΤΟΠΙΝΓΚ
Τίτλος Αρθρου
Ιατρικές μονάδες καταπολέμησης της χρήσης ντόπινγκ
Λήμματα
ΝΤΟΠΙΝΓΚ, ΙΑΤΡΙΚΕΣ ΜΟΝΑΔΕΣ ΚΑΤΑΠΟΛΕΜΗΣΗΣ
Σχόλια
Το παρόν άρθρο προστέθηκε με το άρθρο 62 Ν.3057/2002 (ΦΕΚ Α 239).
Κείμενο Αρθρου
1. Με κοινή απόφαση των Υπουργών Υγείας και Πρόνοιας και Πολιτισμού συνιστώνται ιατρικές
μονάδες καταπολέμησης της χρήσης απαγορευμένων μέσων. Πρόσωπα που κατέφυγαν στη χρήση
τέτοιων μέσων μπορούν να επισκέπτονται τις μονάδες αυτές και, εφόσον κριθεί απαραίτητο,
προτείνεται σε αυτά ιατρική παρακολούθηση.

2. Με κοινή απόφαση των Υπουργών Υγείας και Πρόνοιας και Πολιτισμού ρυθμίζονται τα θέματα
ίδρυσης και λειτουργίας των ιατρικών μονάδων του παρόντος άρθρου.
3. Κάθε ιατρική μονάδα διοικείται από ιατρό.
4. Ιατροί που θεραπεύουν περιπτώσεις χρήσης απαγορευμένων ουσιών ή παθολογίες συναφείς με
τη χρήση των ουσιών αυτών, οφείλουν, διατηρώντας την ανωνυμία, να κοινοποιήσουν έκθεση για τις
περιπτώσεις αυτές, προς το επιστημονικό τμήμα του Ε.Σ.ΚΑ.Ν."

Αρθρο: 128ΙΒ
Ημ/νία: 10.10.2002
Περιγραφή όρου θησαυρού: ΝΤΟΠΙΝΓΚ
Τίτλος Αρθρου
Ιατρικές εξετάσεις αθλητών και προστασία της υγείας τους
Λήμματα
ΙΑΤΡΙΚΕΣ ΕΞΕΤΑΣΕΙΣ ΑΘΛΗΤΩΝ
Σχόλια
Το παρόν άρθρο προστέθηκε με το άρθρο 63 Ν.3057/2002 (ΦΕΚ Α 239).
Κείμενο Αρθρου
1. Κάθε ιατρός ο οποίος κατά την εξέταση αθλητή προς πιστοποίηση της υγείας του και θεώρηση
του προβλεπόμενου στο άρθρο 33 παράγραφος 9 του παρόντος νόμου δελτίου υγείας εντοπίζει
ευρήματα που υποδηλώνουν χρήση απαγορευμένων ουσιών έχει υποχρέωση:
- να αρνηθεί τη θεώρηση του ως άνω δελτίου υγείας,
- να ενημερώσει το Ε.Σ.ΚΑ.Ν. για τα ευρήματα της εξέτασης με γραπτό αιτιολογημένο και απόρρητο
σημείωμά του, μέσα σε δύο ημέρες από την εξέταση, - να ενημερώσει τον εξεταζόμενο για τους
κινδύνους που διατρέχει και να του προτείνει να απευθυνθεί σε μία από τις ιατρικές μονάδες που
αναφέρονται στο άρθρο 128ΙΑ του παρόντος νόμου.
2. Εάν ο ιατρός, εξετάζοντας ασθενή - αθλητή, θεωρήσει απαραίτητο να εκδώσει συνταγή για ουσίες
ή μεθόδους, η χρήση των οποίων απαγορεύεται σύμφωνα με την κοινή απόφαση του άρθρου 128Γ
του παρόντος, πληροφορεί γραπτώς τον ενδιαφερόμενο σχετικά με το ασυμβίβαστο της χρήσης με
την αθλητική δραστηριότητα, κάνοντας μνεία επάνω στη χορηγούμενη στον αθλητή συνταγή ότι η ως
άνω πληροφορία του έχει γνωστοποιηθεί. Εάν ο ιατρός εκδώσει συνταγή για ουσίες ή μεθόδους, η
χρήση των οποίων είναι, σύμφωνα με τους όρους της υπουργικής απόφασης του άρθρου 128Γ του
παρόντος, συμβατή με την αθλητική δραστηριότητα κάτω από ορισμένες συνθήκες, ο ιατρός
πληροφορεί γραπτώς τον ενδιαφερόμενο για τον εξαιρετικό χαρακτήρα αυτής της χρήσης και για την
υποχρέωση του τελευταίου να προσκομίζει τη συνταγή αυτή σε κάθε έλεγχο ντόπινγκ.
3. Οι αθλητικές ομοσπονδίες μεριμνούν για την προστασία της υγείας των αθλητών που ανήκουν σε
αθλητικά σωματεία της δύναμής τους. Προς το σκοπό αυτόν εκτός των άλλων, για την κατάρτιση των
προγραμμάτων προπόνησης των αθλητών, το χρονοδιάγραμμα των αγώνων και τις αθλητικές
συναντήσεις που διοργανώνουν ή εγκρίνουν, λαμβάνουν πρωτίστως υπόψη την προστασία της
υγείας των αθλητών όλων των ηλικιών και ιδίως των ανηλίκων και προβαίνουν στη λήψη μέτρων
περιορισμού της εντατικοποίησης των αθλητικών προγραμμάτων, ανάλογα με την ιδιαιτερότητα του
κάθε αθλήματος."

Αρθρο: 128ΙΓ
Ημ/νία: 08.10.2008
Περιγραφή όρου θησαυρού: ΝΤΟΠΙΝΓΚ
Τίτλος Αρθρου
Ελεγχοι για την πρόληψη διακίνησης και εμπορίας απαγορευμένων μέσων
Λήμματα
ΑΠΑΓΟΡΕΥΜΕΝΕΣ ΟΥΣΙΕΣ, ΕΛΕΓΧΟΙ
Σχόλια
Το παρόν άρθρο προστέθηκε με το άρθρο 64 Ν.3057/2002 (ΦΕΚ Α 239).
======================================== - Οι παρ. 7 και 8 προστέθηκαν με την παρ. 18
του άρθρου 18 του ν. 3708/2008 (Α΄ 210/8.10.2008).
Κείμενο Αρθρου
1. Μία φορά κατ' έτος οι παραγωγοί, εισαγωγείς και διανομείς φαρμάκων - σκευασμάτων και
συμπληρωμάτων διατροφής τα οποία περιέχουν απαγορευμένες ουσίες που περιλαμβάνονται στην
κοινή απόφαση του άρθρου 128Γ του παρόντος, δηλώνουν στον Εθνικό Οργανισμό Φαρμάκων

(Ε.Ο.Φ.) τις ποσότητες που παράγονται, εισάγονται, διανέμονται και πωλούνται στα φαρμακεία και
νοσοκομεία.
2. Η συσκευασία και οι οδηγίες χρήσης των φαρμάκων - σκευασμάτων και συμπληρωμάτων
διατροφής που αναφέρονται στην παράγραφο 1 πρέπει να περιλαμβάνουν ειδική προειδοποίηση,
καθώς και κατανοητές και λεπτομερείς πληροφορίες για προφύλαξη για όσους ασχολούνται με τον
αθλητισμό, που θα καθορισθούν από τον Εθνικό Οργανισμό Φαρμάκων (Ε.Ο.Φ.).
3. Στις περιπτώσεις αίτησης για άδεια κυκλοφορίας ή αίτησης για μεταβολή ή για ανανέωση της
άδειας, ο Εθνικός Οργανισμός Φαρμάκων (Ε.Ο.Φ.) ελέγχει τη συμμόρφωση με τις υποχρεώσεις που
αναφέρονται στην παράγραφο 2 αναφορικά με τη συσκευασία των φαρμάκων σκευασμάτων και
συμπληρωμάτων διατροφής.
4. Οι συνταγές οι οποίες εκδίδονται σύμφωνα με το άρθρο 128ΙΒ παρ. 2 του παρόντος και
εκτελούνται από τα φαρμακεία φυλάσσονται επί διετία.
5. Οι αρμόδιες υπηρεσίες των Υπουργείων και Οργανισμών, καθώς και το Ε.Σ.ΚΑ.Ν.
εξουσιοδοτούνται, μέσα στο πλαίσιο των διατάξεων του Συντάγματος και των νόμων που αφορούν
την πληροφορική, τα προσωπικά δεδομένα και τις ατομικές ελευθερίες, να ανταλλάσσουν μεταξύ
τους κάθε είδους πληροφορίες, που λαμβάνουν κατά τη διάρκεια της εκτέλεσης του έργου τους και
που σχετίζονται με τα απαγορευμένα μέσα, την κατοχή, τη χρήση τους, τη διακίνηση και εμπορία
αυτών.
6. Η ιδιότητα του συντελεστή είναι ασυμβίβαστη με την άσκηση οποιασδήποτε εμπορικής ή
επαγγελματικής δραστηριότητας, σχετικής με την παραγωγή ή εισαγωγή, διαφήμιση, εμπορία και
διακίνηση σκευασμάτων, η χρήση των οποίων απαγορεύεται χωρίς ιατρική συνταγή, καθώς και
συμπληρωμάτων διατροφής ή βιταμινών για αθλητές. Πρόσωπα που αναπτύσσουν τέτοιες
εμπορικές ή επαγγελματικές δραστηριότητες, καθώς οι σύζυγοι και οι συγγενείς πρώτου βαθμού των
προσώπων αυτών, απαγορεύεται να κατέχουν θέσεις μελών της διοίκησης αθλητικών ομοσπονδιών,
ομοσπονδιακών προπονητών, συνεργατών ομοσπονδιών ή διαμεσολαβητών αθλητών των εθνικών
ομάδων."
«7. Επιπλέον των κυρώσεων που επιβάλλονται βάσει άλλων διατάξεων και ιδίως αυτών περί ΕΟΦ,
σε αθλητική ομοσπονδία, αθλητή ή συντελεστή κατά την έννοια του παρόντος νόμου που
προμηθεύεται, διαθέτει, χορηγεί διακινεί ή χρησιμοποιεί φαρμακευτικά σκευάσματα ή
συμπληρώματα διατροφής, για τα οποία δεν έχει τηρηθεί η νομοθεσία περί νόμιμης παραγωγής,
κυκλοφορίας, φύλαξης, διάθεσης, διακίνησης και χορήγησης των εν λόγω προϊόντων, όπως ισχύει,
επιβάλλεται κατά περίπτωση: α) στην αθλητική ομοσπονδία, στέρηση του δικαιώματος
επιχορήγησης και πάσης φύσεως οικονομικής ενίσχυσης από την Πολιτεία για χρονικό διάστημα
ενός (1) έτους με απόφαση του αρμόδιου για τον αθλητισμό Υπουργού. Σε περίπτωση υποτροπής
αίρεται η ειδική αθλητική αναγνώριση αυτής κατά τη διαδικασία της παραγράφου 2 του άρθρου 28
του παρόντος νόμου. β) σε αθλητές, πειθαρχικές κυρώσεις κατά τους κανονισμούς της αθλητικής
ομοσπονδίας του οικείου αθλήματος. γ) σε συντελεστή, η προσωρινή αφαίρεση της άδειας
ασκήσεως επαγγέλματος με απόφαση του οργάνου που τη χορήγησε και σε περίπτωση υποτροπής
η οριστική.
8. Η εισαγωγή από αθλητική ομοσπονδία, αθλητή ή συντελεστή κατά την έννοια του παρόντος
νόμου οποιουδήποτε φαρμακευτικού σκευάσματος ή συμπληρώματος διατροφής γίνεται
αποκλειστικά μέσω του Εθνικού Οργανισμού Φαρμάκων (ΕΟΦ) με τη διαδικασία που προβλέπει η
σχετική με αυτόν νομοθεσία. Σε περίπτωση παράβασης της διαδικασίας του προηγούμενου εδαφίου
επιβάλλονται κατά περίπτωση οι κυρώσεις της προηγούμενης παραγράφου του παρόντος άρθρου.»

Αρθρο: 128ΙΔ
Ημ/νία: 08.10.2008
Περιγραφή όρου θησαυρού: ΝΤΟΠΙΝΓΚ
Τίτλος Αρθρου
Ντόπινγκ ίππων
Λήμματα
ΝΤΟΠΙΝΓΚ ΙΠΠΩΝ
Σχόλια
- Το παρόν άρθρο, που προστέθηκε με το άρθρο 65 Ν. 3057/2002 (ΦΕΚ Α 239), τίθεται όπως
αντικαταστάθηκε με την παρ. 5 του άρθρου 18 του ν. 3708/2008 (Α΄ 210/8.10.2008).
Κείμενο Αρθρου
«1. Όποιος χορηγεί οποιαδήποτε ουσία ή χρησιμοποιεί οποιαδήποτε μέθοδο (ή ηλεκτροδιέγερση), η
οποία απαγορεύεται από τον κατάλογο του Κώδικα Ιπποδρομιών της Φιλίππου Ενώσεως Ελλάδος
(ΦΕΕ), που εγκρίνεται με απόφαση του Υπουργού Πολιτισμού ή από τους οικείους κανονισμούς της
Διεθνούς Ομοσπονδίας Ιππασίας, σε ίππους που συμμετέχουν σε ιπποδρομίες ή σε ιππικούς
αγώνες αντίστοιχα, με σκοπό να διεγείρει ή να κάμψει τις σωματικές τους δυνάμεις ή να επιφέρει

τεχνητή μεταβολή της φυσικής αγωνιστικής τους ικανότητας (ντόπινγκ) για την επίτευξη μεγαλύτερης
ή μικρότερης απόδοσης, τιμωρείται με φυλάκιση τουλάχιστον δύο (2) ετών και με χρηματική ποινή
είκοσι πέντε χιλιάδων (25.000) έως πενήντα χιλιάδων (50.000) ευρώ. Η επιβολή μόνο της
χρηματικής ποινής με την παραδοχή ελαφρυντικών περιστάσεων αποκλείεται. Σε αυτόν που
καταδικάστηκε επιβάλλεται και η απαγόρευση άσκησης επαγγέλματος σχετικού με τις ιπποδρομίες
και τους ιππικούς αγώνες για χρονικό διάστημα έξι (6) μηνών και σε περίπτωση υποτροπής η
απαγόρευση αυτή είναι οριστική. Επιβάλλεται κάθειρξη μέχρι δέκα (10) ετών, εάν ο υπαίτιος
διαπράττει τις ανωτέρω πράξεις είτε κατ' επάγγελμα είτε με σκοπό να προσπορίσει στον εαυτό του ή
σε άλλον περιουσιακό όφελος. 2. Με τις ίδιες ποινές, εκτός αν η πράξη τιμωρείται βαρύτερα
σύμφωνα με άλλη διάταξη, τιμωρείται όποιος κατέχει τις απαγορευμένες ουσίες της παραγράφου 1,
με σκοπό να τις χορηγήσει σε αγωνιζόμενους ίππους. 3. Αναβάτης ίππου που βρίσκεται, κατά τον
έλεγχο ντόπινγκ σε ιπποδρομίες ή σε ιππικούς αγώνες, υπό την επήρεια απαγορευμένης ουσίας
από αυτές που προβλέπονται στον Κώδικα ή τους κανονισμούς της παραγράφου 1 του παρόντος,
τιμωρείται με φυλάκιση τουλάχιστον δύο (2) ετών, αν η πράξη δεν τιμωρείται βαρύτερα σύμφωνα με
άλλη διάταξη. 4. Όποιος αρνείται, ύστερα από πρόσκληση του αρμόδιου οργάνου, τη δειγματοληψία
ή παρακωλύει με οποιονδήποτε τρόπο τον έλεγχο ντόπινγκ ή καταρτίζει και υποβάλλει ψευδή
στοιχεία ελέγχου τιμωρείται με φυλάκιση τουλάχιστον δύο (2) ετών. Σε περίπτωση που τις πράξεις
του προηγούμενου εδαφίου διαπράττει με πρόθεση δειγματολήπτης ντόπινγκ κατά την έννοια του
παρόντος νόμου, μέλος του προσωπικού του ΕΣΚΑΝ, μέλος του προσωπικού του εργαστηρίου
ελέγχου ντόπινγκ του ΟΑΚΑ ή άλλου εργαστηρίου της Ελλάδας που τυχόν θα ιδρυθεί και θα
αναγνωριστεί από τον ΠΟΑ ως εργαστήριο ελέγχου ντόπινγκ, αυτός τιμωρείται με κάθειρξη μέχρι
δέκα (10) ετών. 5. Τα θέματα σχετικά με τον έλεγχο ντόπινγκ στους ίππους και τις πειθαρχικές
παραβάσεις ντόπινγκ σε σχέση με τη διεξαγωγή ιπποδρομιών ή ιππικών αγώνων ρυθμίζονται από
τον Κώδικα της παραγράφου 1 του παρόντος και τους οικείους κανονισμούς της Διεθνούς
Ομοσπονδίας Ιππασίας και της Ελληνικής Ομοσπονδίας Ιππασίας αντίστοιχα. 6. Με απόφαση του
Υπουργού Πολιτισμού είναι δυνατή η ανάθεση αποκλειστικά στο ΕΣΚΑΝ του ελέγχου ντόπινγκ
στους ίππους και τους αναβάτες ίππων. Με την ίδια απόφαση ρυθμίζονται όλες οι σχετικές
λεπτομέρειες για τη διεξαγωγή των ελέγχων αυτών και κάθε άλλο συναφές θέμα. Σε κάθε
περίπτωση εφαρμόζεται η διάταξη της παραγράφου 9 του άρθρου 128 Ε' του παρόντος νόμου. 7.
Απαγορεύεται η μετατροπή της στερητικής της ελευθερίας ποινής στις περιπτώσεις των αδικημάτων
του παρόντος άρθρου, πλην των αδικημάτων της παραγράφου 3 του παρόντος.»

Αρθρο: 128ΣΤ
Ημ/νία: 23.02.2012
Περιγραφή όρου θησαυρού: ΝΤΟΠΙΝΓΚ
Τίτλος Αρθρου
Εθνικός Οργανισμός Καταπολέμησης του Ντόπινγκ (Ε.Ο.ΚΑ.Ν.)
Λήμματα
ΕΘΝΙΚΟ ΣΥΜΒΟΥΛΙΟ ΚΑΤΑΠΟΛΕΜΗΣΗΣ ΝΤΟΠΙΝΓΚ Ε.Σ.ΚΑ.Ν
Σχόλια
Το παρόν άρθρο προστέθηκε με το άρθρο 57 Ν.3057/2002 (ΦΕΚ Α 239). - Η περ. ιβ της παρ. 7
τίθεται όπως αντικαταστάθηκε με την παρ. 2 του άρθρου 18 του ν. 3708/2008 (Α΄ 210/8.10.2008). Το παρόν τίθεται όπως αντικαταστάθηκε με το άρθρο 11 του ν. 4049/2012 ΦΕΚ Α 35/23.2.2012.
Κείμενο Αρθρου
« 1. Συνιστάται νομικό πρόσωπο ιδιωτικού δικαίου με την επωνυμία Εθνικός Οργανισμός
Καταπολέμησης του Ντόπινγκ (Ε.Ο.ΚΑ.Ν.) με έδρα την Αθήνα, το οποίο εποπτεύεται από τη Γενική
Γραμματεία Αθλητισμού και επιχορηγείται από αυτήν με τακτικές ετήσιες επιχορηγήσεις.
2. Το Διοικητικό Συμβούλιο του Ε.Ο.ΚΑ.Ν. συγκροτείται με κοινή απόφαση των Υπουργών Υγείας
και Κοινωνικής Αλληλεγγύης και Πολιτισμού και Τουρισμού και αποτελείται από εννέα (9) μέλη. Από
τα μέλη αυτά: α) τέσσερα είναι ειδικοί επιστήμονες από το χώρο της φαρμακευτικής ή της
τοξικολογίας ή της ιατρικής ή της βιολογίας ή της χημείας ή της βιοχημείας με γνώσεις σε θέματα
αντιμετώπισης του ντόπινγκ, β) ένα είναι νομικός με εμπειρία σε θέματα αθλητικού δικαίου, γ) ένα
είναι αθλητής υψηλού επιπέδου που έχει αποσυρθεί από την ενεργό δράση και υποδεικνύεται από
την Ολομέλεια της Ε.Ο.Ε., δ) ένα είναι μέλος της Ολομέλειας της Ε.Ο.Ε., εκπρόσωπος αθλητικής
Ομοσπονδίας, που υποδεικνύεται από την Ολομέλεια της Ε.Ο.Ε., ε) ένα είναι μέλος της Ελληνικής
Παραολυμπιακής Επιτροπής, ο οποίος υποδεικνύεται από την Ολομέλεια της Ελληνικής
Παραολυμπιακής Επιτροπής, στ) ένα είναι αθλητής υψηλού επιπέδου που έχει αποσυρθεί από την
ενεργό δράση και υποδεικνύεται από την Ολομέλεια της Ελληνικής Παραολυμπιακής Επιτροπής.
3. Η θητεία των μελών του Διοικητικού Συμβουλίου του Οργανισμού είναι τετραετής.
4. Ο Ε.Ο.ΚΑ.Ν. συνεδριάζει με την παρουσία τουλάχιστον πέντε από τα μέλη του. Οι αποφάσεις
λαμβάνονται με πλειοψηφία των παρόντων μελών. Για τη λήψη απόφασης, σε περίπτωση

ισοψηφίας, η ψήφος του Προέδρου υπερισχύει.
5. Ο Ε.Ο.ΚΑ.Ν. έχει τις εξής αρμοδιότητες:
α. Καταρτίζει το πρόγραμμα όλων των ελέγχων ντόπινγκ, προβαίνει στην κατανομή και επιλογή των
ελέγχων στα οικεία αθλήματα κατά τη διάρκεια των αγώνων ή εκτός αυτών, δίνει την εντολή
διενέργειας ελέγχου ντόπινγκ στις προβλεπόμενες στο άρθρο 128Δ υπηρεσίες δειγματοληψίας και
αναθέτει την ανάλυση των δειγμάτων σε αναγνωρισμένο από το WADA εργαστήριο. β. Έχει την
ευθύνη για την εκπαίδευση και κατάρτιση των υπεύθυνων για τη λήψη δειγμάτων ελέγχου ντόπινγκ
και για τις διαδικασίες αδιάβλητης συλλογής και μεταφοράς των δειγμάτων σε αναγνωρισμένο από
το WADA εργαστήριο ελέγχου ντόπινγκ. γ. Παρακολουθεί και ενημερώνεται για τις διεθνείς εξελίξεις
σε θέματα ντόπινγκ και εισηγείται στους αρμόδιους Υπουργούς την τροποποίηση του καταλόγου
απαγορευμένων ουσιών και μεθόδων. δ. Παραλαμβάνει τα αποτελέσματα της ανάλυσης των
δειγμάτων του ελέγχου ντόπινγκ από το αρμόδιο εργαστήριο ελέγχου ντόπινγκ και, ύστερα από την
αξιολόγησή τους από το αρμόδιο επιστημονικό του τμήμα, τα θετικά αποτελέσματα διαβιβάζονται
στις οικείες αθλητικές ομοσπονδίες και στους οικείους επαγγελματικούς συνδέσμους, σύμφωνα με
όσα προβλέπονται στην υπουργική απόφαση του άρθρου 128Ε. ε. Παρακολουθεί και ενημερώνεται
για την εφαρμογή των κανονισμών των αθλητικών ομοσπονδιών σχετικά με τις διαδικασίες του
πειθαρχικού ελέγχου και την επιβολή κυρώσεων στα πρόσωπα που υποπίπτουν στο αδίκημα του
ντόπινγκ ή σε σχετικές με αυτό παραβάσεις. Οι αθλητικές ομοσπονδίες έχουν υποχρέωση έγγραφης
ενημέρωσης του Ε.Ο.ΚΑ.Ν. για τις σχετικές διαδικασίες πειθαρχικού ελέγχου. στ. Εισηγείται στον
Υπουργό Πολιτισμού και Τουρισμού κάθε μέτρο που αποσκοπεί στην πρόληψη ή την καταπολέμηση
των απαγορευμένων ουσιών και μεθόδων. ζ. Γνωμοδοτεί στον Υπουργό Πολιτισμού και Τουρισμού
για κάθε σχέδιο νόμου ή κανονιστικής πράξης σχετικά με τα μέτρα κατά του ντόπινγκ. η. Διατυπώνει
συστάσεις στις αθλητικές ομοσπονδίες και γενικά στους αθλητικούς φορείς για την ορθή εφαρμογή
των διατάξεων που αφορούν στο ντόπινγκ στις πειθαρχικές διαδικασίες. θ. Συνεργάζεται με τους
αρμόδιους αθλητικούς φορείς για την αντιμετώπιση του ντόπινγκ. ι. Καταρτίζει, προωθεί και
εφαρμόζει σε συνεργασία με τις αθλητικές ομοσπονδίες και τους λοιπούς αθλητικούς φορείς, τους
φορείς της εκπαίδευσης και τα μέσα ενημέρωσης, εκπαιδευτικά προγράμματα ενημέρωσης και
εκστρατείες πληροφόρησης για την πρόληψη της χρήσης από τους αθλητές απαγορευμένων ουσιών
και μεθόδων με έμφαση στους κινδύνους της υγείας από το ντόπινγκ και τη βλάβη που επιφέρει στις
ηθικές αξίες του αθλητισμού. ια. Συνεργάζεται με την Ελληνική Αστυνομία, την Ιντερπόλ, τον
Ελληνικό Οργανισμό Φαρμάκων, τα τελωνεία, τις φαρμακευτικές εταιρίες και κάθε άλλον ελληνικό ή
διεθνή φορέα δραστηριοποιούμενο στο αντιντόπινγκ και την αγορά φαρμάκων. ιβ. Υποβάλλει κάθε
χρόνο στον Υπουργό Πολιτισμού και Τουρισμού την έκθεση δράσης του, η οποία δημοσιεύεται στο
διαδίκτυο. ιγ. Εκπροσωπεί τη χώρα στις Επιτροπές του Συμβουλίου της Ευρώπης και στο WADA.
6. Με κοινή απόφαση των Υπουργών Οικονομικών και Πολιτισμού και Τουρισμού καθορίζεται η
μηνιαία αποζημίωση του Προέδρου, του Αντιπροέδρου, των μελών και των γραμματέων του
Συμβουλίου.
7. Με προεδρικό διάταγμα που εκδίδεται ύστερα από πρόταση των Υπουργών Οικονομικών, Υγείας
και Κοινωνικής Αλληλεγγύης και Πολιτισμού και Τουρισμού ρυθμίζονται η οργάνωση και η λειτουργία
του Ε.Ο.ΚΑ. Ν., η στέγαση και οι πόροι του, η σύσταση θέσεων προσωπικού και η στελέχωση των
υπηρεσιών του, καθώς και κάθε άλλο σχετικό θέμα.»

Αρθρο: 129
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΔΙΚΑΙΟΔΟΤΙΚΑ ΟΡΓΑΝΑ
Τίτλος Αρθρου
Επίλυση λοιπών αθλητικών διαφορών
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΔΙΑΦΟΡΕΣ, ΕΠΙΛΥΣΗ ΑΘΛΗΤΙΚΩΝ ΔΙΑΦΟΡΩΝ
Σχόλια
Το παρόν τμήμα Δ'μετατράπηκε σε Ε'με τη παρ. 1 άρθρου 52 Ν.3057/2002 (ΦΕΚ Α 239).
Κείμενο Αρθρου
"ΤΜΗΜΑ E'"
ΛΟΙΠΕΣ ΚΑΙ ΜΕΤΑΒΑΤΙΚΕΣ ΔΙΑΤΑΞΕΙΣ
Με ειδικούς κανονισμούς των οικείων αθλητικών ομοσπονδιών καθορίζονται ο τρόπος, η διαδικασία
και τα όργανα επίλυσης των αθλητικών διαφορών και η επιβολή πειθαρχικών ποινών για κλάδους
άθλησης, κατηγορίες πρωταθλημάτων ή αγώνες που δεν προβλέπονται ρητά στις διατάξεις του
νόμου αυτού.

Αρθρο: 130
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΦΙΛΑΘΛΟΙ
Τίτλος Αρθρου
Τήρηση Φιλάθλου Πνεύματος
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΔΙΑΦΟΡΕΣ
Κείμενο Αρθρου
1. Οι ασχολούμενοι με τα κάθε είδους αθλήματα και τις εν γένει αθλητικές, αγωνιστικές ή γυμναστικές
εκδηλώσεις, καθώς και οι παρακολουθούντες τις εκδηλώσεις αυτές, οφείλουν να τηρούν τις αρχές
του φιλάθλου πνεύματος και των παραδόσεων του αθλητισμού και του ολυμπιακού ιδεώδους.
2. Η παράβαση των ανωτέρω αρχών επισύρει στους παραβάτες ως κύρωση την οριστική ή για
ορισμένη χρονική διάρκεια απαγόρευση παρακολούθησης οποιασδήποτε αθλητικής εκδήλωσης,
συμμετοχής τους υπό οποιαδήποτε ιδιότητα, ως διοικούντων, μελών, αθλητών προπονητών,
γυμναστών στα κάθε είδους αθλητικά, γυμναστικά και αγωνιστικά σωματεία, ενώσεις,
επαγγελματικούς συνδέσμους ή ομοσπονδίες, καθώς και της συμμετοχής τους ως διαιτητών,
παρατηρητών ή ιατρών αγώνων. Η ποινή αυτή επιβάλλεται από την Επιτροπή Φιλάθλου Πνεύματος
(Ε.ΦΙ.Π.), όπως μετονομάζεται η Επιτροπή Φιλάθλου Ιδιότητος (Ε.Φ.Ι.), που συστάθηκε και
λειτουργεί σύμφωνα με τις διατάξεις του άρθρου 4 του ν. 3148/1955 (ΦΕΚ 54 Α') και λειτουργεί στην
Ε.Ο.Α.. Η Ε.ΦΙ.Π. επιλαμβάνεται αυτεπαγγέλτως ή κατόπιν καταγγελίας και, σε χρονικό διάστημα το
αργότερο δύο (2) μηνών από την πειθαρχική δίωξη ή την καταγγελία, οφείλει να εκδώσει απόφαση.
3. Για παραβάσεις που αφορούν το άθλημα του ποδοσφαίρου, η Ε.ΦΙ.Π. επιλαμβάνεται, ύστερα από
παραπομπή των οικείων δικαιοδοτικών οργάνων, κατά τα προβλεπόμενα στον κανονισμό αγώνων
ποδοσφαίρου.

Αρθρο: 131
Ημ/νία: 10.10.2002
Ημ/νία Ισχύος: 17.06.1999
Περιγραφή όρου θησαυρού: ΔΙΚΑΙΟΔΟΤΙΚΑ ΟΡΓΑΝΑ
Τίτλος Αρθρου
Ρήτρα διαιτησίας - Σύμβαση προσχώρησης
Λήμματα
ΑΘΛΗΤΙΣΜΟΣ, ΑΘΛΗΤΙΚΕΣ ΔΙΑΦΟΡΕΣ
Σχόλια
Η παρ. 3 τροποποιήθηκε με τη παρ. 11 άρθρου 77 Ν. 3057/2002 (ΦΕΚ Α 239)με ισχύ 10.10.2002.
Κείμενο Αρθρου
1. Στα καταστατικά των αθλητικών σωματείων, των αθλητικών ανωνύμων εταιρειών, των
επαγγελματικών συνδέσμων, των αθλητικών ενώσεων ή των ομοσπονδιών, στους κανονισμούς και
σης προκηρύξεις των αγώνων πρωταθλήματος ή κυπέλλου Ελλάδας κάθε αθλήματος ή αγώνων
που διεξάγονται με την έγκριση των επαγγελματικών συνδέσμων, των αθλητικών ενώσεων ή των
ομοσπονδιών, υποχρεωτικά περιλαμβάνεται διάταξη, με την οποία ορίζεται ότι τα φυσικά ή τα νομικά
πρόσωπα που μετέχουν με οποιονδήποτε τρόπο στους διεξαγόμενους αγώνες αποδέχονται και
καθιστούν αρμόδια ως διαιτητικά όργανα, για την επίλυση των μεταξύ τους αγωνιστικών διαφορών,
μόνο τα προβλεπόμενα από το νόμο ή τους οικείους κανονισμούς δικαιοδοτικά όργανα ή επιτροπές.
Αν δεν υπάρχει αναγραφή της παραπάνω διάταξης, λογίζεται ότι αυτή περιέχεται αυτοδικαίως.
2. Η δήλωση συμμετοχής στους αγώνες πρωταθλήματος ή κυπέλλου Ελλάδας, που διοργανώνονται
από τους επαγγελματικούς συνδέσμους, τις ενώσεις ή τις ομοσπονδίες οποιουδήποτε αθλήματος, με
την επιφύλαξη των διατάξεων του άρθρου 84 του νόμου αυτού, αποτελεί σύμβαση ανεπιφύλακτης
προσχώρησης των αθλητικών εταιρειών, Τ.Α.Α. και αθλητικών σωματείων στους αγωνιστικούς
όρους της οικείας προκήρυξης και στις αντίστοιχες διατάξεις και κανονισμούς. Οποιαδήποτε
επιφύλαξη θεωρείται ότι δεν έχει γραφεί. Η δήλωση συμμετοχής δεσμεύει επίσης τους αθλητές, τους
προπονητές και τα μέλη οποιουδήποτε σωματείου, τμήματος αμειβόμενων αθλητών ή εταιρείας,
χωρίς να απαιτείται ιδιαίτερη συμφωνία μεταξύ αυτών και της διοργανώτριας αρχής.
"3. Δεν επιτρέπεται τροποποίηση κανονισμού πρωταθλήματος, καθώς και της προκήρυξής του, κατά
το χρονικό διάστημα της διεξαγωγής του. Εάν γίνουν τροποποιήσεις σε άλλο διάστημα, αυτές
ισχύουν από την επόμενη αγωνιστική περίοδο, εκτός αν αφορούν μεταβολές των κατηγοριών του

πρωταθλήματος και του αριθμού των προβιβαζόμενων ή υποβιβαζόμενων ομάδων, οπότε ισχύουν
από τη μεθεπόμενη περίοδο.
Κατ' εξαίρεση επιτρέπεται τροποποίηση κανονισμού πρωταθλήματος στο μεσοδιάστημα από τη
λήξη ενός πρωταθλήματος ή πρωταθλημάτων και μέχρι την έναρξη του νέου, με άμεση ισχύ, ύστερα
από απόφαση του διοικητικού συμβουλίου της οικείας ομοσπονδίας, για λόγους που αναφέρονται σε
διεθνείς υποχρεωτικές αλλαγές των κανονισμών. Οι κανονισμοί αυτοί επικυρώνονται από την
πρώτη, μετά την τροποποίηση, γενική συνέλευση της ομοσπονδίας."

Αρθρο: 132
Ημ/νία: 23.02.2012
Ημ/νία Ισχύος: 17.06.1999
Περιγραφή όρου θησαυρού: ΔΩΡΟΔΟΚΙΑ - ΔΩΡΟΛΗΨΙΑ ΓΙΑ ΑΛΛΟΙΩΣΗ
ΑΠΟΤΕΛΕΣΜΑΤΟΣ
Τίτλος Αρθρου
Δωροδοκία - Δωροληψία για αλλοίωση αποτελέσματος αγώνα
Λήμματα
ΑΘΛΗΤΙΣΜΟΣ, ΑΘΛΗΤΙΚΗ ΔΙΚΑΙΟΣΥΝΗ, ΔΩΡΟΔΟΚΙΑ, ΔΩΡΟΛΗΨΙΑ
Σχόλια
Η παρ. 5 προστέθηκε με το άρθρο 78 του ν. 3057/2002. -To παρόν τίθεται όπως αντικαταστάθηκε με
το άρθρο 13 του ν. 4049/2012 ΦΕΚ Α 35/23.2.2012.
Κείμενο Αρθρου
«1. Όποιος παρεμβαίνει με αθέμιτες ενέργειες, με σκοπό να επηρεάσει την εξέλιξη, τη μορφή ή το
αποτέλεσμα αγώνα οποιουδήποτε ομαδικού ή ατομικού αθλήματος, τιμωρείται με φυλάκιση
τουλάχιστον ενός (1) έτους και χρηματική ποινή από εκατό χιλιάδες (100.000) έως πεντακόσιες
χιλιάδες (500.000) ευρώ.
2. Όποιος, για τον ίδιο σκοπό, απαιτεί ή δέχεται δώρα ή άλλα ωφελήματα ή οποιαδήποτε άλλη
παροχή ή υπόσχεση αυτών τιμωρείται με φυλάκιση τουλάχιστον δύο (2) ετών και χρηματική ποινή
από διακόσιες χιλιάδες (200.000) έως ένα εκατομμύριο (1.000.000) ευρώ.
3. Με την ίδια ποινή της παραγράφου 2 του παρόντος άρθρου τιμωρείται και όποιος για τον ίδιο
σκοπό κατά την παράγραφο αυτή προσφέρει, δίνει ή υπόσχεται σε αθλητή, προπονητή, διαιτητή ή
διοικητικό παράγοντα ή άλλο πρόσωπο που συνδέεται με οποιονδήποτε τρόπο με τον αθλητή, τον
διαιτητή, το σωματείο, την Α.Α.Ε. ή το Τ.Α.Α., δώρα, ωφελήματα ή άλλες οποιεσδήποτε παροχές.
4. Εάν από την αξιόποινη πράξη των προηγούμενων παραγράφων 1 έως 3 επιτεύχθηκε ο σκοπός
που επιδίωκε ο δράστης ή αν ο αγώνας το αποτέλεσμα του οποίου αλλοιώνεται περιλαμβάνεται σε
στοιχηματικές διοργανώσεις του εσωτερικού ή εξωτερικού, τότε ο δράστης τιμωρείται με κάθειρξη
μέχρι δέκα (10) ετών.
5. Αν κάποιος από τους υπαίτιους των πράξεων των παραγράφων 1 έως 4 καταστήσει δυνατή με
αναγγελία στην αρχή την πρόληψη της διάπραξης ενός από τα σχεδιαζόμενα εγκλήματα ή με τον
ίδιο τρόπο συμβάλει ουσιωδώς στην τιμωρία τους, απαλλάσσεται από την ποινή για τις πράξεις
αυτές. Αν δεν έχει ακόμη ασκηθεί ποινική δίωξη, ο εισαγγελέας πλημμελειοδικών με αιτιολογημένη
διάταξή του απέχει από την άσκηση της ποινικής δίωξης κατά του προσώπου αυτού, αν, δε, το
πρόσωπο αυτό έχει ήδη τελέσει κάποιο από τα διωκόμενα εγκλήματα των παραγράφων 1 ως 4, το
δικαστήριο επιβάλλει σε αυτόν ποινή ελαττωμένη κατά το άρθρο 83 του Ποινικού Κώδικα. Σε
εξαιρετικές περιπτώσεις, το δικαστήριο, εκτιμώντας όλες τις περιστάσεις και ιδίως την έκταση της
συμμετοχής του υπαίτιου στην εγκληματική πράξη και το βαθμό της συμβολής του στην αποκάλυψη
ή τιμωρία της, μπορεί να διατάξει την αναστολή της εκτέλεσης της ποινής για τρία έως δέκα έτη,
εφαρμοζομένων κατά τα λοιπά των άρθρων 99 έως 104 του Ποινικού Κώδικα.
6. Για τις αξιόποινες πράξεις των παραγράφων 1 έως 4, η έρευνα και οι διενεργούμενες ανακριτικές
πράξεις μπορούν να συμπεριλαμβάνουν και όλες τις ενέργειες του άρθρου 253Α του Κώδικα
Ποινικής Δικονομίας, υπό τις αναφερόμενες εκεί προϋποθέσεις. Κατά την ποινική διαδικασία για τα
εγκλήματα αυτά μπορεί να λαμβάνονται μέτρα προστασίας μαρτύρων σύμφωνα με το άρθρο 9 του
ν. 2928/2001.
7. Εκτός από τις παραπάνω ποινές, στα πρόσωπα που υποπίπτουν στα αδικήματα των
παραγράφων 1 έως 4 επιβάλλεται και πειθαρχική ποινή για παράβαση του φιλάθλου πνεύματος,
σύμφωνα με τις διατάξεις του άρθρου 130, ύστερα από παραπομπή της οικείας ομοσπονδίας στην
Επιτροπή Φιλάθλου Πνεύματος.»

Αρθρο: 133
Ημ/νία: 17.06.1999

Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΙΣΜΟΣ
Τίτλος Αρθρου
Κωδικοποίηση αθλητικού δικαίου
Λήμματα
ΑΘΛΗΤΙΣΜΟΣ, ΑΘΛΗΤΙΚΟ ΔΙΚΑΙΟ
Κείμενο Αρθρου
1. Με προεδρικό διάταγμα, που εκδίδεται με πρόταση του αρμόδιου για τον αθλητισμό Υπουργού,
μπορεί να κωδικοποιούνται οι διατάξεις μέρους ή και του συνόλου της αθλητικής νομοθεσίας.
2. Κατά την κωδικοποίηση επιτρέπεται νέα διάρθρωση του νομοθετικού υλικού, η συγχώνευση ή η
διάσπαση διατάξεων, η νέα αρίθμηση άρθρων, η μεταβολή ή η διόρθωση φράσεων, η
αναπροσαρμογή του κειμένου χωρίς αλλοίωση της έννοιας των διατάξεων που ισχύουν και η
μεταγλώττιση του κειμένου στη δημοτική γλώσσα.

Αρθρο: 134
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΛΑΧΕΙΑ
Τίτλος Αρθρου
Ρύθμιση ειδικών θεμάτων
Λήμματα
ΑΘΛΗΤΙΣΜΟΣ, ΑΘΛΗΤΙΚΗ ΔΙΚΑΙΟΣΥΝΗ
Σχόλια
Οι διατάξεις των παρ. 4 και επόμενα (που αφορούν το παιχνίδι "ΟΛΥΜΠΙΑΚΟ ΒΙΝΤΕΟΛΟΤΤΟ")
καταργήθηκαν, από τότε που ίσχυσαν, με το άρθρο 35 Ν. 2768/1999 (ΦΕΚ Α' 273).
Κείμενο Αρθρου
1. Μέχρι την έκδοση των κανονιστικών πράξεων που προβλέπονται από τις διατάξεις του νόμου
αυτού εξακολουθούν να εφαρμόζονται οι κατά τη δημοσίευσή του ισχύουσες. Μέχρι τη συγκρότηση
των οργάνων που προβλέπονται στον παρόντα νόμο εξακολουθούν να λειτουργούν τα αντίστοιχα
κατά τη δημοσίευσή του υφιστάμενα όργανα.
2. Με κοινή απόφαση του Υπουργού Πολιτισμού και του αρμόδιου για τον αθλητισμό Υπουργού
καθορίζεται η κατανομή των εσόδων που προέρχονται από παιχνίδια του Ο.Π.Α.Π. η λειτουργία των
οποίων δεν έχει αρχίσει, καθώς και από παιχνίδια για τα οποία δεν έχει εκδοθεί έως σήμερα η
προβλεπόμενη υπουργική απόφαση. Η παραπάνω απόφαση ρυθμίζει την κατανομή των εσόδων
μετά την παρακράτηση υπέρ της Γενικής Γραμματείας Αθλητισμού, για κάθε παιχνίδι του
προβλεπόμενου χρηματικού ποσού της παρ. 1 εδάφιο β' του άρθρου 1 του ν. 2433/1996.
3. Η παρ. 1 του άρθρου 3 του ν. 2433/1996 έχει εφαρμογή και για το παιχνίδι ΠΡΟΠΟ.
4. Το άρθρο 4 του ν. 2433/1996 και η παρ. 8 του όρθρου 3 του ν.
2598/1998, όσον αφορά την έκδοση, οργάνωση, λειτουργία και διαχείριση του "ΟΛΥΜΠΙΑΚΟΥ
ΛΑΧΕΙΟΥ" αντικαθίσταται.
5. Με απόφαση του αρμόδιου για τον αθλητισμό Υπουργού καθορίζονται τα κριτήρια, οι όροι και οι
προϋποθέσεις χορήγησης αδειών από τον Ο.Π.Α.Π. για τα νέα παιχνίδια "ΚΙΝΟ" και "ΟΛΥΜΠΙΑΚΟ
ΒΙΝΤΕΟΛΟΤΤΟ", οι κατηγορίες των καταστημάτων στα οποία είναι δυνατή η λειτουργία και
διεξαγωγή τους, καθώς και οι προϋποθέσεις, οι όροι και οι διαδικασίες της σχετικής δημόσιας
πρόσκλησης ενδιαφέροντος. Επίσης, με απόφαση του ανωτέρω Υπουργού εκδίδεται κανονισμός
οργάνωσης και λειτουργίας των νέων παιχνιδιών "ΚΙΝΟ" και "ΟΛΥΜΠΙΑΚΟ ΒΙΝΤΕΟΛΟΤΤΟ", στον
οποίο, μεταξύ των άλλων, ρυθμίζονται το ανώτατο ποσό κέρδους, το ανώτατο και κατώτατο ποσό
στοιχηματισμού και οι επιτροπές ελέγχου και εποπτείας των ανωτέρω παιχνιδιών, που αφορούν
στην οργάνωση, διεξαγωγή και λειτουργία τους κατά τον πλέον πρόσφορο τρόπο.
6. Για τις ανάγκες διεξαγωγής των νέων παιχνιδιών του Ο.Π.Α.Π. συστήνονται δύο (2) θέσεις
αναπληρωτών συντονιστών διευθυντών, οι οποίοι διορίζονται με απόφαση του αρμόδιου για τον
αθλητισμό Υπουργού.
7. Για τους πωλητές - εμπορικούς αντιπροσώπους των νέων παιχνιδιών του Ο.Π.Α.Π., "ΚΙΝΟ" και
"ΟΛΥΜΠΙΑΚΟ ΒΙΝΤΕΟΛΟΤΤΟ" έχει εφαρμογή το τελευταίο εδάφιο της παρ. 4 του άρθρου 23 του ν.
2190/1994, εφόσον η αμοιβή και τα οδοιπορικά τους προσδιορίζονται σε ποσοστό τουλάχιστον
εξήντα τοις εκατό (60%) επί των εισπράξεών τους.
8. Τα μηχανοκίνητα αγωνίσματα και οι σχετικοί κλάδοι άθλησης αυτών (αυτοκίνητο, φόρμουλα, καρτ,
δίκυκλο κ.λπ.) αποτελούν αθλητική δραστηριότητα, η οποία διέπεται από τις διατάξεις του παρόντος

νόμου.
9. Για τον κλάδο των αθλητικών συντακτών αναγνωρίζεται ως φορέας λειτουργίας του ο Πανελλήνιος
Σύνδεσμος Αθλητικού Τύπου (Π.Σ.Α.Τ.). Ο Π.Σ.Α.Τ. αποτελεί συντελεστή και παράγοντα προβολής,
διάδοσης και ανάπτυξης του Ελληνικού Αθλητισμού. Οι αθλητικοί συντάκτες - μέλη του Π.Σ.Α.Τ. οι
οποίοι έχουν, κατά το άρθρο 54 παρ. 3 του παρόντος, το δικαίωμα ελευθέρας εισόδου στους
αγωνιστικούς χώρους κατά τη διεξαγωγή αγώνων, εισέρχονται σε αυτούς με την επίδειξη του δελτίου
ταυτότητας που εκδίδει ο Π.Σ.Α.Τ..
Με την κατά το άρθρο 54 παρ. 3 του παρόντος απόφαση του Γενικού Γραμματέα Αθλητισμού
ρυθμίζονται και τα ζητήματα τεχνικού ή
λεπτομερειακού χαρακτήρα που αφορούν την πιο πάνω ελεύθερη είσοδο των μελών του Π.Σ.Α.Τ.
στους αγωνιστικούς χώρους.
10. Στην παρ. 2 του άρθρου 37 του νόμου αυτού, στην οποία προβλέπεται η συμμετοχή ενός (1)
Συμβούλου Επικρατείας στη σύνθεση της Ε.Ο.Ε., ως Σύμβουλοι Επικρατείας νοούνται και ο
Πρόεδρος του Συμβουλίου της Επικρατείας, καθώς και οι Αντιπρόεδροι αυτού.
11. Στην παρ. 8 του άρθρου 10 του ν. 2459/1997 προστίθεται εδάφιο.

Αρθρο: 135
Ημ/νία: 15.09.2004
Ημ/νία Ισχύος: 17.06.1999
Περιγραφή όρου θησαυρού: ΑΘΛΗΤΕΣ
Τίτλος Αρθρου
Μεταβατικές διατάξεις
Λήμματα
ΑΘΛΗΤΙΣΜΟΣ, ΑΘΛΗΤΕΣ
Σχόλια
- Σύμφωνα με την παρ. 2 του άρ. 4 του ν. 2858/2000 (Α΄ 247/7.11.2000), η προθεσμία που
προβλέπεται από τις παρ. 3 και 4 του παρόντος άρ. παρατείνεται μέχρι τις 28.2.2001, μέχρι την
υποβολή νομότυπης αίτησης προς το αρμόδιο πρωτοδικείο για την έγκριση του καταστατικού.
Σύμφωνα με την παρ. 7 του άρ. 17 του ν. 2947/2001 (Α΄228/9.10.2001) περί έργων ολυμπιακής
υποδομής και άλλων διατάξεων, δίνεται παράταση 6 μηνών στα αθλητικά σωματεία για τον πλήρη
εναρμονισμό των καταστατικών τους σύμφωνα με τις παρ. 3 και 4 του παρόντος άρθρου.- H εντός "
" τελευταία φράση της παρ. 14 αντικαταστάθηκε με την παρ. 5 του άρθρου 38 του ν. 3057/2002
(Α΄239/10.10.2002).- Τα εντός ".." εδαφ. στη παρ. 5 και οι παρ. 22-23 προστέθηκαν με τις παρ. 1213 άρθρου 77 Ν.3057/2002 (ΦΕΚ Α 239)με ισχύ 10.10.2002.- Η παρ. 15 του παρόντος τίθεται όπως
αντικαταστάθηκε με την παρ. 15γ του άρθρου 8 του ν. 3207/2003 (Α΄ 302/24.12.2003).- Η παρ. 8
τίθεται όπως αντικαταστάθηκε με την παρ. 3 του άρθρου 30 του ν. 3262/2004 (Α΄ 173/15.9.2004).
Κείμενο Αρθρου
1. Αθλητές που κατά τη δημοσίευση του παρόντος είναι μέλη αθλητικών σωματείων διατηρούν την
ιδιότητα αυτήν μέχρι την τροποποίηση των καταστατικών τους.
2. Αθλητές που κατά τη δημοσίευση του παρόντος είναι μέλη Δ.Σ. αθλητικών σωματείων
παραμένουν σε αυτά μέχρι τη λήξη της θητείας τους.
3. Μέσα σε προθεσμία οκτώ (8) μηνών από τη δημοσίευση του παρόντος, όλα τα αθλητικά
σωματεία, οι αθλητικές ενώσεις, οι επαγγελματικοί σύνδεσμοι, οι σύνδεσμοι διαιτητών και οι
ομοσπονδίες διαιτητών οφείλουν να τροποποιήσουν το καταστατικό τους, με σκοπό την
προσαρμογή του στις διατάξεις του νόμου αυτού. Η τροποποίηση γίνεται με απόφαση της γενικής
συνέλευσης των μελών, που λαμβάνεται με απλή πλειοψηφία των παρόντων. Σε περίπτωση που η
παραπάνω απλή πλειοψηφία δεν επιτευχθεί ή για οποιονδήποτε λόγο δεν διεξαχθεί γενική
συνέλευση, η τροποποίηση γίνεται με απόφαση του Δ Σ. των πιο πάνω αθλητικών φορέων. Σε
περίπτωση που παρέλθει άπρακτη η παραπάνω προθεσμία, αίρεται αυτοδικαίως η ειδική
αναγνώριση.
4. Αθλητικά σωματεία που κατά τη δημοσίευση του παρόντος έχουν επωνυμία, διακριτικό τίτλο και
σήμα εμπορικής επιχείρησης υποχρεούνται να προσαρμοσθούν στις διατάξεις της παρ. 1 περ. β'
του άρθρου 8 του παρόντος νόμου εντός προθεσμίας οκτώ (8) μηνών. Η προσαρμογή δεν επιφέρει
καμία αγωνιστική συνέπεια στο σωματείο.
5. Στα κατά τη δημοσίευση του παρόντος αναγνωρισμένα από τη Γ.Γ.Α. αθλητικά σωματεία λογίζεται
ότι έχει χορηγηθεί η, από τις διατάξεις του παρόντος νόμου, προβλεπόμενη ειδική αθλητική
αναγνώριση ως προς τα αθλήματα ή τους κλάδους άθλησης που αυτά καλλιεργούν μέχρι τη
δημοσίευση του παρόντος νόμου και τα οποία έχουν εγγραφεί ως μέλη στην οικεία αθλητική
ομοσπονδία. "Με τα αθλητικά σωματεία του παραπάνω εδαφίου εξομοιώνονται τα ιδρύματα, νομικά
πρόσωπα δημοσίου δικαίου και νομικά πρόσωπα ιδιωτικού δικαίου του ευρύτερου δημόσιου τομέα,

τα οποία κατά τη δημοσίευση του παρόντος νόμου καλλιεργούσαν αθλήματα ή κλάδους άθλησης και
είχαν εγγραφεί ως μέλη στην οικεία αθλητική ομοσπονδία. Τα παραπάνω νομικά πρόσωπα
εξαιρούνται από την εφαρμογή της παραγράφου 10 του άρθρου 7 και της παραγράφου 3 του
άρθρου 135."
6. Εκκρεμείς κατά τη δημοσίευση του παρόντος αιτήσεις για αναγνώριση σωματείου από τη Γ.Γ.Α.
κρίνονται σύμφωνα με τις ισχύουσες μέχρι τη δημοσίευση του νόμου αυτού διατάξεις.
7. Εντός πέντε (5) ετών από τη δημοσίευση του παρόντος επιτρέπεται πρόσθετη επιχορήγηση από
τη Γ.Γ.Α. για συγχώνευση σωματείων που λειτουργούν κατά την έναρξη ισχύος του παρόντος ή για
συγχώνευση τμημάτων τους. Η πρόσθετη επιχορήγηση παρέχεται για τρία (3) συνεχή έτη. Με
απόφαση του αρμόδιου για τον αθλητισμό Υπουργού προσδιορίζονται τα κριτήρια που πρέπει να
συντρέχουν, κυρίως ο αριθμός των
συγχωνευόμενων σωματείων ή τμημάτων, ο αριθμός των αθλητών και οι ανάγκες των
συγκεκριμένων χώρων άθλησης, οι προϋποθέσεις και η διαδικασία της επιχορήγησης το ύψος της,
τα συγκεκριμένα στοιχεία που συνεκτιμώνται για τη διαμόρφωση κατά περίπτωση του ύψους της
επιχορήγησης, οι δικαιούχοι και γενικά κάθε θέμα που αφορά τη διάθεση της επιχορήγησης.
«8. Εντός έξι (6) μηνών από τη δημοσίευση του παρόντος οι αθλητικές ομοσπονδίες, οι
επαγγελματικοί σύνδεσμοι, όλα τα αθλητικά σωματεία, οι αθλητικές ενώσεις, οφείλουν να
εναρμονίσουν το καταστατικό τους στις διατάξεις του νομού αυτού, εφόσον απαιτείται. Η
τροποποίηση του καταστατικού γίνεται με απόφαση του Διοικητικού Συμβουλίου των
προαναφερομένων και αφορά διατάξεις του καταστατικού που χρειάζονται εναρμόνιση. Σε
περίπτωση που παρέλθει άπρακτη η παραπάνω προθεσμία, αίρεται αυτοδικαίως η ειδική
αναγνώριση.»
9. Κατά τη διάρκεια της προθεσμίας και έως την προσαρμογή των καταστατικών που προβλέπονται
από τις παραγράφους 3 και 9 του παρόντος, θέματα που αφορούν στα μέλη των διοικητικών
συμβουλίων των αθλητικών σωματείων, ενώσεων και ομοσπονδιών κρίνονται σύμφωνα με τις
διατάξεις του ν. 75/1975.
10. Ειδικά για τις πρώτες αρχαιρεσίες που θα διεξαχθούν στις αθλητικές ομοσπονδίες μετά την
εναρμόνιση των καταστατικών τους με τις διατάξεις του παρόντος, δικαίωμα ψήφου έχουν όσα ειδικά
αναγνωρισμένα αθλητικά σωματεία πληρούν τις προϋποθέσεις της παρ. 5 του άρθρου 13 του ν.
75/1975 (ΦΕΚ 138 Α').
11. Οι κατά το άρθρο 27 του παρόντος νόμου κανονισμοί εκδίδονται μέσα σε προθεσμία
δεκατεσσάρων (14) μηνών από τη δημοσίευση του παρόντος νόμου. Αν παρέλθει άπρακτη η
παραπάνω προθεσμία, ο αρμόδιος για τον αθλητισμό Υπουργός περικόπτει ή αναστέλλει την
καταβολή της
επιχορήγησης. Μέχρι την έκδοση των πιο πάνω κανονισμών, τα θέματα εγγραφών και μεταγραφών
η αποδεσμεύσεων των αθλητών ρυθμίζονται σύμφωνα με τις ισχύουσες κατά τη δημοσίευση του
παρόντος διατάξεις.
12. Δεν επιτρέπεται η πρόσληψη προσωπικού σε αθλητική ομοσπονδία πριν από την έγκρισή του
κατά την παρ. 1 του άρθρου 30 του παρόντος νόμου κανονισμού.
13. Οι κανονισμοί προπονητών για όσα αθλήματα έχουν εκδοθεί και ισχύουν με υπουργική
απόφαση, κατά εξουσιοδότηση του άρθρου 37του ν. 75/1975, εξακολουθούν να ισχύουν μέχρι την
έκδοση νέων κανονισμών.
Μετά την έκδοση των νέων κανονισμών για την εκπλήρωση των σκοπών των υπερκείμενων
συνδικαλιστικών οργάνων των προπονητών στα θέματα του επαγγελματικού αθλητισμού,
καθιερώνεται ως έσοδό τους επιχορήγηση από τη Γ.Γ.Α. με ετήσια βάση, κατ' ανάλογη εφαρμογή
των διατάξεων του νόμου αυτού που ισχύουν για τις αθλητικές ομοσπονδίες.
14. Μέσα σε προθεσμία τριών (3) ετών από την έκδοση της υπουργικής απόφυση που προβλέπεται
από το άρθρο 59 του παρόντος νόμου και την έκδοση του προεδρικού διατάγματος που
προβλέπεται στο άρθρο 63 αυτού, όλα τα Τ.Α.Α. του οικείου κλάδου άθλησης μετατρέπονται σε
αθλητικές ανώνυμες εταιρείες, σύμφωνα με τις διατάξεις του κεφαλαίου Β' του τμήματος Β' του
παρόντος νόμου. Αν παρέλθει άπρακτη η προθεσμία, το Τ.Α.Α. διαλύεται και τις αγωνιστικές
υποχρεώσεις του αναλαμβάνει το ερασιτεχνικό σωματείο, το οποίο καταλαμβάνει, καθ' υπέρβαση
του προβλεπόμενου από την προκήρυξη αριθμού ομάδων, την τελευταία θέση της αμέσως
κατώτερης κατηγορίας, οπότε το πρωτάθλημα θα διεξαχθεί με τις υπόλοιπες συσταθείσες Α.Α.Ε..
Στο πρωτάθλημα της αμέσως επόμενης αγωνιστικής περιόδου ο αριθμός των Α.Α.Ε., που
συμμετέχουν στο οικείο πρωτάθλημα, θα συμπληρωθεί από τα σωματεία που θα προβιβασθούν
από την αμέσως κατώτερη κατηγορία, εφόσον μέσα σε προθεσμία τριών (3) μηνών από την
επικύρωση του βαθμολογικού πίνακα συστήσουν ανώνυμη εταιρεία. Τη διαπιστωτική πράξη της
κατά το ανωτέρω μη μετατροπής εκδίδει ο αρμόδιος για τον αθλητισμό Υπουργός, ύστερα από
εισήγηση "της Επιτροπής Επαγγελματικού Αθλητισμού".
"15. Τα τμήματα αμειβόμενων πετοσφαιριστών (Τ.Α.Π.) Α1 και Α2 εθνικής κατηγορίας
πετοσφαίρισης, που ιδρύθηκαν και λειτουργούν με τις διατάξεις του Ν.
1958/1991, οφείλουν να μετατραπούν σε Α.Α.Ε. μέσα σε προθεσμία που λήγει δεκαπέντε (15)
ημέρες πριν από την έναρξη του οικείου πρωταθλήματος της αγωνιστικής περιόδου 2007 - 2008.

Μετά την πάροδο της προθεσμίας αυτής, ύστερα από πρόταση του Δ.Σ. της Ελληνικής
Ομοσπονδίας Πετοσφαίρισης (Ε. Ο. Π Ε.), ο Υπουργός Πολιτισμού αποφασίζει, αν τα ανωτέρω
πρωταθλήματα θα διεξάγονται αποκλειστικά με ομάδες Α.Α.Ε. ή αποκλειστικά με ομάδες
ερασιτεχνικών αθλητικών σωματείων.
Ειδικά για το πρωτάθλημα Α2 Εθνικής Κατηγορίας μετά από πρόταση του Δ.Σ. της Ε.Ο.ΠΕ. ο
Υπουργός Πολιτισμού μπορεί οποτεδήποτε να αποφασίσει τη διεξαγωγή του αποκλειστικά με
ομάδες ερασιτεχνικών αθλητικών σωματείων.
Για τις αγωνιστικές περιόδους 2004 - 2005, 2005 - 2006 και 2006 - 2007 στα σωματεία που
διατηρούν Τ.Α.Π. παρέχεται από τη Γ.Γ.Α. ετήσια επιχορήγηση ως ακολούθως:
α) κάθε Τ.Α.Π. Α1 εθνικής κατηγορίας πετοσφαίρισης επιχορηγείται με το ποσό των 103.000 ευρώ,
β) κάθε Τ.Α.Π. Α2 εθνικής κατηγορίας πετοσφαίρισης επιχορηγείται με το ποσό των 44.000 ευρώ.
Η επιχορήγηση αυτή προσαυξάνεται σε ποσοστό πενήντα τοις εκατό (50%) στην περίπτωση που το
Τ.Α. Π. μετάσχει στην ημιτελική φάση επίσημης ευρωπαϊκής διοργάνωσης και διπλασιάζεται στην
περίπτωση που το Τ.Α.Π. μετάσχει στην τελική φάση της. Η διάταξη του δεύτερου εδαφίου της παρ.
2 του άρθρου 102 του παρόντος νόμου εφαρμόζεται ανάλογα και στην προκειμένη περίπτωση."
16. Μέχρι το διορισμό των μελών του Α.Σ.Ε.Α.Δ. και τη λειτουργία αυτού, κατά το άρθρο 123 και
επόμενα του παρόντος νόμου εξακολουθεί να λειτουργεί το ήδη υφιστάμενο, κατά τις διατάξεις του
άρθρου 38 και επόμενα του ν. 75/1975, Α.Σ.Ε.Α.Δ., το οποίο κρίνει όλες τις εκκρεμείς σε αυτό
υποθέσεις.
17. Οι Α.Α.Ε. υποχρεούνται, μέχρι την 31η Δεκεμβρίου 2000, να προβούν σε αύξηση του μετοχικού
τους κεφαλαίου, ώστε το σύνολο των ιδίων κεφαλαίων τους με βάση τις οικονομικές καταστάσεις της
30.6.1999 να μην είναι κατώτερο από το μισό (1/2) του συνολικού μετοχικού τους κεφαλαίου που θα
προκύψει μετά την αύξηση του.
18. Η ισχύς της διάταξης της παρ. 2 του άρθρου 86 του παρόντος νόμου προκειμένου για τους
επαγγελματίες αθλητές που ανήκουν σε Π.Α.Ε. Γ' εθνικής κατηγορίας αρχίζει από την αγωνιστική
περίοδο 2001-2002. Προκειμένου να εκδοθεί η προβλεπόμενη στο άρθρο 89 υπουργική απόφαση
απαιτείται γνώμη των Δ.Σ. των οικείων επαγγελματικών συνδέσμων και των Δ.Σ. των οικείων
συνδικαλιστικών οργάνων των επαγγελματιών αθλητών ή των αθλητών με αμοιβή κατά περίπτωση.
19. Οι ποινές που έχουν επιβληθεί μέχρι τη δημοσίευση του παρόντος από την Ε.Φ.Ι. εξακολουθούν
να ισχύουν.
20. Για το χρονικό διάστημα μέχρι τη διεξαγωγή των Ολυμπιακών Αγώνων του 2004 στις
οργανωτικές εκτελεστικές επιτροπές του άρθρου 53 του παρόντος νόμου συμμετέχουν ως μέλη
αυτών δύο (2) τουλάχιστον πρόσωπα, τα οποία υποδεικνύονται από το διευθύνοντα σύμβουλο της
ανώνυμης εταιρείας "Οργανωτική Επιτροπή Ολυμπιακών Αγώνων - Αθήνα 2004 Α.Ε.".
21. Προκειμένου για αθλητικές ομοσπονδίες που αναγνωρίσθηκαν αθλητικώς από τη Γενική
Γραμματεία Αθλητισμού μετά την 5.9.1997, ημερομηνία ανάληψης από την Αθήνα των Ολυμπιακών
Αγώνων, στις πρώτες αρχαιρεσίες που θα διεξαχθούν σε αυτές ύστερα από την εναρμόνιση των
καταστατικών τους, δικαίωμα ψήφου έχουν όλα τα αθλητικά σωματεία - μέλη τους, ακόμα και αν δεν
πληρούν τις οριζόμενες στην παρ. 5 του άρθρου 13 του ν.
75/1975 προϋποθέσεις.
"22. Μέχρι τη λειτουργία της προβλεπόμενης από την παράγραφο 3 του άρθρου 31 του παρόντος
πενταμελούς επιτροπής, η Γενική Γραμματεία Αθλητισμού μπορεί, με απόφαση του Υπουργού
Πολιτισμού, να συγκροτεί Επιτροπή Ισοτιμιών για την εξέταση των αιτήσεων των ενδιαφερομένων. Η
Επιτροπή Ισοτιμιών αποτελείται από πέντε (5) μέλη ως εξής:
α) Τον Διευθυντή Αγωνιστικού Αθλητισμού της Γ,Γ.Α. ως Πρόεδρο.
β) Τον Διευθυντή προαγωγής Αθλητισμού της Γ.Γ.Α.
γ) Ενα μέλος Διδακτικού Επιστημονικού Προσωπικού (Δ.Ε.Π.) των Τ.Ε.Φ.Α.Α.
δ) Εναν (1) εκπρόσωπο της οικείας αθλητικής ομοσπονδίας, οριζόμενο από το Δ.Σ. αυτής.
ε) Εναν (1) προπονητή κάτοχο διπλώματος της ανώτατης κατηγορίας του οικείου αθλήματος,
οριζόμενο από την οικεία Ομοσπονδία Προπονητών ή τον αντιπροσωπευτικότερο Σύνδεσμο
Προπονητών ή, σε περίπτωση που δεν υφίσταται η ανωτέρω Ομοσπονδία ή ο Σύνδεσμος
Προπονητών, από έναν (1) προπονητή, κάτοχο διπλώματος της ανώτατης κατηγορίας του
αθλήματος, οριζόμενο από το Δ.Σ. της οικείας Αθλητικής Ομοσπονδίας.
23. Μέχρι την ίδρυση και λειτουργία Εθνικής Σχολής Προπονητών από το Ε.ΚΑ.Ε.Τ., η Γενική
Γραμματεία Αθλητισμού ελέγχει τα διπλώματα προπονητών ως προς τη νομιμότητά τους. Με
απόφαση του Υπουργού Πολιτισμού ορίζονται επίσης η ελάχιστη χρονική διάρκεια σπουδών, το
πρόγραμμα και τα ελάχιστα προσόντα του εκπαιδευτικού προσωπικού των Σχολών Προπονητών."

Αρθρο: 136
Ημ/νία: 12.07.2013
Ημ/νία Ισχύος: 17.06.1999
Περιγραφή όρου θησαυρού: ΓΕΝΙΚΗ ΓΡΑΜΜΑΤΕΙΑ ΑΘΛΗΤΙΣΜΟΥ

Τίτλος Αρθρου
Τελικές - Μεταβατικές διατάξεις
Λήμματα
ΑΘΛΗΤΙΣΜΟΣ, ΑΘΛΗΤΕΣ, ΟΜΟΣΠΟΝΔΙΕΣ
Σχόλια
- Σύμφωνα με την παρ. 1 άρθρου 28 (που εκ παραδρομής αναφέρεται ως άρθρο 27) του
Κανονισμού της 07.04.2000 της Ελληνικής Ομοσπονδίας Ποδηλασίας, το προσωπικό της
Ομοσπονδίας και των αθλητικών ενώσεων της που υπηρετεί με σύμβαση αορίστου χρόνου κατά την
έγκριση του παρόντος κανονισμού και δεν κατατάσσεται σύμφωνα με τις διατάξεις της παρ. 3 του
παρόντος άρθρου, εξακολουθεί να προσφέρει τις υπηρεσίες του στην Ομοσπονδία με την ίδια σχέση
εργασίας και να διέπεται από τις ρυθμίσεις του ανωτέρω κανονισμού.
=========================================================== - Σύμφωνα με την
παρ. 1 άρθρου 27 του Κανονισμού της 07.04.2000 της Ελληνικής Ομοσπονδίας Σόφτμπολ, το
προσωπικό της Ομοσπονδίας που υπηρετεί με σύμβαση αορίστου χρόνου κατά την έγκριση του
παρόντος κανονισμού και δεν κατατάσσεται σύμφωνα με τις διατάξεις της παρ. 3 του παρόντος
άρθρου, εξακολουθεί να προσφέρει τις υπηρεσίες του στην Ομοσπονδία με την ίδια σχέση εργασίας
και να διέπεται από τις ρυθμίσεις του ανωτέρω κανονισμού.
=========================================================== - Σύμφωνα με την
παρ. 1 άρθρου 29 του Κανονισμού Σκοπευτικής Ομοσπονδίας Ελλάδας (Κ 07.04.2000: βλέπε ΥΑ
11135/2000, ΦΕΚ Β' 543), το προσωπικό της Σκοπευτικής Ομοσπονδίας που υπηρετεί με σύμβαση
αορίστου χρόνου κατά την έγκριση του ανωτέρω κανονισμού και δεν κατατάσσεται κατά τις διατάξεις
της παρ. 3 του παρόντος άρθρου, εξακολουθεί να προσφέρει τις υπηρεσίες του στην Ομοσπονδία
με την ίδια σχέση εργασίας και να διέπεται από τις ρυθμίσεις του σχετικού κανονισμού.
=========================================================== - Σύμφωνα με την
παρ. 1 άρθρου 27 του Κανονισμού της 07.04.2000 (Ε.Ο.ΤΡΙ.) του 2000 της Ελληνικής Ομοσπονδίας
Τριάθλου, το προσωπικό της Ομοσπονδίας που υπηρετεί με σύμβαση αορίστου χρόνου κατά την
έγκριση του παρόντος κανονισμού και δεν κατατάσσεται σύμφωνα με τις διατάξεις της παρ. 3 του
παρόντος άρθρου, εξακολουθεί να προσφέρει τις υπηρεσίες του στην Ομοσπονδία με την ίδια σχέση
εργασίας και να διέπεται από τις ρυθμίσεις του ανωτέρω κανονισμού.
=========================================================== - Σύμφωνα με την
παρ. 1 άρθρου 27 του Κανονισμού της 07.04.2000 (ΕΓΟ) του 2000 της Ελληνικής Γυμναστικής
Ομοσπονδίας, το προσωπικό της Ομοσπονδίας που υπηρετεί με σύμβαση αορίστου χρόνου κατά
την έγκριση του παρόντος κανονισμού και δεν κατατάσσεται σύμφωνα με τις διατάξεις της παρ. 3
του παρόντος άρθρου, εξακολουθεί να προσφέρει τις υπηρεσίες του στην Ομοσπονδία με την ίδια
σχέση εργασίας και να διέπεται από τις ρυθμίσεις του ανωτέρω κανονισμού.
=========================================================== - Σύμφωνα με την
παρ. 1 άρθρου 27 του Κανονισμού της 07.04.2000 (Φ.Ο.Μ.) του 2000 της Ελληνικής Φιλάθλου
Ομοσπονδίας Μπέιζμπολ, το προσωπικό της Ομοσπονδίας που υπηρετεί με σύμβαση αορίστου
χρόνου κατά την έγκριση του παρόντος κανονισμού και δεν κατατάσσεται σύμφωνα με τις διατάξεις
της παρ. 3 του παρόντος άρθρου, εξακολουθεί να προσφέρει τις υπηρεσίες του στην Ομοσπονδία
με την ίδια σχέση εργασίας και να διέπεται από τις ρυθμίσεις του ανωτέρω κανονισμού.
=========================================================== - Σύμφωνα με την
παρ. 1 άρθρου 27 του Κανονισμού της 07.04.2000 (Κ.Κ.) του 2000 της Ελληνικής Ομοσπονδίας
Κανόε Καγιάκ, το προσωπικό της Ομοσπονδίας που υπηρετεί με σύμβαση αορίστου χρόνου κατά
την έγκριση του παρόντος κανονισμού και δεν κατατάσσεται σύμφωνα με τις διατάξεις της παρ. 3
του παρόντος άρθρου, εξακολουθεί να προσφέρει τις υπηρεσίες του στην Ομοσπονδία με την ίδια
σχέση εργασίας και να διέπεται από τις ρυθμίσεις του ανωτέρω κανονισμού.
=========================================================== Η παρ. 5 τίθεται
όπως τροποποιήθηκε και η παρ. 9 καταργήθηκε με τις παρ. 14-15 Ν. 3057/2002 (ΦΕΚ Α' 239) με
ισχύ από 10.10.2002. ===========================================================
Σύμφωνα με την παρ. 23 άρθρου 77 Ν.3057/2002, το προσωπικό της Ελληνικής Ομοσπονδίας
Πετοσφαίρισης (Ε.Ο.ΠΕ.) που έχει χαρακτηριστεί πλεονάζον, σύμφωνα με την παρ. 4 του παρόντος
άρθρου, και υπηρετεί στη Γενική Γραμματεία Αθλητισμού, λόγω παρέλευσης άπρακτης προθεσμίας
μεταφοράς του σε άλλο Ν.Π.I.Δ., με απόφαση του Υπουργού Πολιτισμού, κατατάσσεται σε
συνιστώμενες προσωποπαγείς θέσεις ιδιωτικού δικαίου αορίστου χρόνου. Οι προσωποπαγείς αυτές
θέσεις καταργούνται αυτοδικαίως με την καθ' οιονδήποτε τρόπο αποχώρηση του εν λόγω
προσωπικού. Ο χρόνος προϋπηρεσίας του παραπάνω προσωπικού στη Γενική Γραμματεία
Αθλητισμού υπολογίζεται για τη μισθολογική του κατάταξη.
=========================================================== - Η παρ. 6 τίθεται
όπως αντικαταστάθηκε με την παρ. 2 άρθρου 78 Ν. 4170/2013 (ΦΕΚ Α' 163/12.07.2013).
Κείμενο Αρθρου
1. Η εποπτεία και ο έλεγχος, επιφυλασσομένων των διατάξεων του άρθρου 52 του παρόντος νόμου,
ασκούνται προκειμένου περί σωματείων από την οικεία Νομαρχιακή Αυτοδιοίκηση και προκειμένου

περί ενώσεων ή ομοσπονδιών από τη Γ.Γ.Α..
2. Διατάξεις καταστατικών σωματείων που περιορίζουν τον αριθμό των μελών ή προβλέπουν
οικονομικές ή άλλες διακρίσεις τους είναι ανίσχυρες, μετά από την προσαρμογή των καταστατικών,
σύμφωνα με τις διατάξεις του παρόντος νόμου.
3. Μετά την έγκριση του, κατά την παρ. 1 του άρθρου 30 του παρόντος, κανονισμού, το τακτικό
προσωπικό των αθλητικών ομοσπονδιών και των ενώσεών τους που υπηρετεί κατά τη δημοσίευση
του παρόντος νόμου με σχέση εργασίας αορίστου χρόνου και έχει προσληφθεί μέχρι την 30.3.1998
κατατάσσεται, μέσα σε προθεσμία τριάντα (30) ημερών, στις προβλεπόμενες οργανικές θέσεις
ανάλογα με τα προσόντα του. Στο πιο πάνω προσωπικό δεν περιλαμβάνονται όσοι απασχολούνται
με σύμβαση εργασίας ορισμένου χρόνου ή έργου. Αν δεν υπάρχουν αντίστοιχες θέσεις ή οι
προβλεπόμενες δεν επαρκούν, συνιστώνται προσωποπαγείς θέσεις. Η κατάταξη του προσωπικού
στις θέσεις γίνεται με απόφαση του Δ.Σ. της ομοσπονδίας, με κριτήριο το χρόνο υπηρεσίας,
προηγουμένων στις κενές θέσεις των αρχαιοτέρων. Οι προσωποπαγείς αυτές θέσεις καταργούνται
αυτοδικαίως, μόλις αποχωρήσουν με οποιονδήποτε τρόπο όσοι καταταγούν σε αυτές. Κενούμενη
οργανική θέση ομοσπονδίας πληρούται κατά προτεραιότητα με κατάταξη υπαλλήλου της που
κατέχει προσωποπαγή θέση και έχει τα απαιτούμενα προσόντα. Η παράλειψη κατάταξης του
προσωπικού μέσα στην οριζόμενη στο πρώτο εδάφιο της παρούσας παραγράφου προθεσμία,
συνεπάγεται τη διακοπή της επιχορήγησης της ομοσπονδίας με απόφαση του αρμόδιου για τον
αθλητισμό Υπουργού, μέχρι τη συμμόρφωσή της.
4. Υπάλληλοι που υπηρετούν ως τακτικό προσωπικό των αθλητικών ομοσπονδιών και των ενώσεών
τους και πλεονάζουν επιτρέπεται, ύστερα από αίτησή τους, να μεταφέρονται σε άλλη ομοσπονδία ή
σε αθλητικούς φορείς που εποπτεύονται από τη Γ.Γ.Α., εφόσον έχουν νομική μορφή νομικού
προσώπου ιδιωτικού δικαίου. Το Δ.Σ. της ομοσπονδίας υποχρεούται να ανακοινώσει στη Γ.Γ.Α. τα
στοιχεία των υπαλλήλων του προσωπικού που πλεονάζουν, έχουν καταταγεί σε προσωποπαγείς
θέσεις και αιτούνται τη μετάταξη. Η Γ.Γ.Α. ερευνά ποιοι φορείς έχουν ανάγκη τους πλεονάζοντες
υπαλλήλους του προσωπικού και στη συνέχεια καλεί τα διοικητικά συμβούλια των φορέων αυτών να
διατυπώσουν τη γνώμη τους, μέσα σε ορισμένη προθεσμία, που δεν επιτρέπεται να είναι μικρότερη
των δεκαπέντε (15) ημερών. Σε περίπτωση διατύπωσης θετικής γνώμης, η μεταφορά γίνεται με
απόφαση του αρμόδιου οργάνου της Γ.Γ.Α.. Αν η γνώμη είναι αρνητική ή αν παρέλθει άπρακτη η
ορισθείσα προθεσμία, αποφασίζει για τη μεταφορά ή μη με πλήρως αιτιολογημένη απόφασή του ο
αρμόδιος για τον αθλητισμό Υπουργός. Το μεταφερόμενο προσωπικό που κατατάσσεται σε κενές
θέσεις απολαμβάνει όλα τα
δικαιώματα και υπέχει όλες τις υποχρεώσεις που έχει το προσωπικό του φορέα υποδοχής στον
οποίο μεταφέρεται.
"5. Οι άδειες άσκησης του επαγγέλματος του προπονητή κάθε κατηγορίας που έχουν χορηγηθεί
μέχρι τη δημοσίευση του παρόντος νόμου εξακολουθούν να ισχύουν και μετά τη δημοσίευσή του
στην Εφημερίδα της Κυβερνήσεως.
Κατά παρέκκλιση των διατάξεων του εδαφίου α' της παραγράφου 2 του άρθρου 31 του Ν.
2725/1999, οι πτυχιούχοι Ε.Α.Σ.Α. ή Τ.Ε.Φ.Α.Α. χωρίς δίπλωμα ειδικότητας μπορούν να λάβουν
άδεια άσκησης επαγγέλματος σε άθλημα που εδιδάχθησαν, με την προϋπόθεση ότι ασκούσαν το
επάγγελμα του προπονητή στο αντίστοιχο άθλημα για ένα χρόνο τουλάχιστον πριν από τη
δημοσίευση του Ν. 2725/1999 σε αθλητική ομοσπονδία ή αθλητική ένωση ή αθλητικό σωματείο, που
αποδεικνύεται με βεβαίωση αυτών. Για αθλήματα τα οποία τα Τ.Ε.Φ.Α.Α. δεν χορηγούν αντίστοιχη
ειδικότητα, άδειας άσκησης του επαγγέλματος του προπονητή χορηγούνται σε πτυχιούχους
Τ.Ε.Φ.Α.Α., εφόσον έχουν διδαχθεί το σχετικό άθλημα ή έχουν εμπειρία σε αυτό, που βεβαιώνεται
από την οικεία αθλητική ομοσπονδία."
«6. Η Γενική Γραμματεία Αθλητισμού μπορεί με απόφασή της, κατόπιν αιτήματος και με δαπάνη της
οικείας αθλητικής ομοσπονδίας, να ιδρύει περιοδικές Σχολές Προπονητών. Με την ίδια απόφαση
ρυθμίζονται τα θέματα λειτουργίας κάθε σχολής, των προσόντων των υποψηφίων, του
εκπαιδευτικού προσωπικού και κάθε άλλο συναφές θέμα. Στην απόφαση αυτή καθορίζεται επίσης
υποχρεωτικά: α) το χρηματικό ποσό για τα συνολικά δίδακτρα φοίτησης εκάστου υποψηφίου που δε
μπορεί να υπερβεί κατ' ανώτατο όριο τα 250,00 ευρώ, καταβαλλόμενα ανταποδοτικά από κάθε
υποψήφιο και β) η ελάχιστη χρονική διάρκεια σπουδών, καθώς και οι συνολικές ώρες υποχρεωτικής
παρακολούθησης των μαθημάτων της σχολής για κάθε υποψήφιο, που δεν μπορούν σε καμία
περίπτωση να είναι λιγότερες του 95% των συνολικών ωρών διδασκαλίας για κάθε περίοδο. Η
Γενική Γραμματεία Αθλητισμού ελέγχει τα διπλώματα των περιοδικών Σχολών Προπονητών ως
προς τη νομιμότητά τους, δύναται δε να ορίζει ομάδα εργασίας έργο της οποίας θα είναι η
παρακολούθηση της πιστής τήρησης των όρων λειτουργίας της σχολής, όπως αυτοί καθορίζονται με
την απόφαση λειτουργίας της. Στα μέλη των ομάδων αυτών δεν καταβάλλεται αποζημίωση.»
7. Από τη δημοσίευση του κατά την παρ. 1 του άρθρου 38 του παρόντος προεδρικού διατάγματος, ο
χρησιμοποιούμενος τεχνικός και λοιπός εξοπλισμός από το Εθνικό Κέντρο Αθλητικών Ερευνών
περιέρχεται στην κυριότητα και τη χρήση του Ε.Κ.Α.Ε.Τ.. Επίσης από την ίδια χρονολογία
δικαιώματα και προνόμια του Ε.Κ.Α.Ε. από οποιαδήποτε σχέση περιέρχονται αυτοδικαίως στο
Ε.Κ.Α.Ε.Τ.. Με απόφαση του αρμόδιου για τον αθλητισμό Υπουργού καθορίζεται η ημερομηνία

μεταφοράς του εργαστηρίου ελέγχου ντόπινγκ, από το Ο.Α.Κ.Α. όπου σήμερα λειτουργεί, στο
Ε.Κ.Α.Ε.Τ..
8. Δαπάνες για έπαθλα ιπποδρομιών (χρηματικά έπαθλα ιδιοκτητών - ιπποπαραγωγών) που έγιναν
από 1.5.1988 έως 31.12.1996 από τον Ο.Δ.Ι.Ε., για λογαριασμό της Φιλίππου Ενωσης Ελλάδος
(Φ.Ε.Ε.), θεωρούνται ότι έγιναν έγκυρα. Τέλη χαρτοσήμου καταβάλλονται.
9. (Παραλείπεται ως μη ισχύουσα: βλ. Σχόλια).
10. Ειδικά για τα αθλητικά σωματεία Α.Μ.Ε.Α. για την άσκηση του δικαιώματος ψήφου στις γενικές
συνελεύσεις των αθλητικών ενώσεων και ομοσπονδιών, αρκεί η συμμετοχή στους αγώνες που
αναφέρονται στην παρ. 3 του άρθρου 14 του νόμου αυτού τριών (3) τουλάχιστον αθλητών τους σε
ατομικό άθλημα και του αριθμού τακτικών αθλητών που απαιτούνται από τους οικείους κανονισμούς
για τη συμμετοχή στους αγώνες ομαδικού αθλήματος, πλέον δύο (2) αναπληρωματικών.

Αρθρο: 137
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΕΘΝΙΚΗ ΛΥΡΙΚΗ ΣΚΗΝΗ
Λήμματα
ΠΟΛΙΤΙΣΜΟΣ, ΕΘΝΙΚΗ ΛΥΡΙΚΗ ΣΚΗΝΗ
Κείμενο Αρθρου
Στη θέση του Καλλιτεχνικού Διευθυντή, με τριετή θητεία, της Εθνικής Λυρικής Σκηνής, μπορεί να
διορίζεται και μόνιμος υπάλληλος του Δημοσίου, Ν.Π.Δ.Δ. ή Ν.Π.Ι.Δ. του δημόσιου τομέα, εφόσον
έχει τα προβλεπόμενα από τις διατάξεις της παρ. 13 του άρθρου 11 του ν.
2273/1994 (ΦΕΚ 233 Α'/27.12.1994) προσόντα.
Ο χρόνος υπηρεσίας που διανύεται στη θέση αυτήν λογίζεται, για όλες τις συνέπειες, ως πραγματική
υπηρεσία στην οργανική του θέση.
Ο διοριζόμενος, μετά τη λήξη της θητείας του, επανέρχεται αυτοδικαίως στην οργανική θέση που
κατείχε πριν από το διορισμό του, η οποία παραμένει κενή.
Η διάταξη αυτή εφαρμόζεται και στον κατά τη δημοσίευση του νόμου αυτού υπηρετούντα στην
ανωτέρω θέση διευθυντή.

Αρθρο: 138
Ημ/νία: 17.06.1999
Ημ/νία Ισχύος: 17.06.1999
Περιγραφή όρου θησαυρού: ΕΚΠΑΙΔΕΥΤΙΚΟΙ (ΔΕΥΤΕΡΟΒΑΘΜΙΑ ΕΚΠΑΙΔΕΥΣΗ)
Λήμματα
ΕΚΠΑΙΔΕΥΣΗ, ΠΙΝΑΚΕΣ, ΔΙΟΡΙΣΜΟΙ ΕΚΠΑΙΔΕΥΤΙΚΩΝ
Σχόλια
Η ισχύς του πίνακα επιτυχόντων καθηγητών μουσικής της ΥΑ Δ230140/1995 της παρ. 2 του
παρόντος παρατάθηκε μέχρι 31.08.2000, σύμφωνα με την παρ. 3 άρθρου 15 Ν. 2817/2000 (ΦΕΚ Α'
78). Σύμφωνα με την παρ. 8α άρθρου 1 Ν. 2834/2000 (ΦΕΚ Α' 160), όσοι περιλαμβάνονται στον
πίνακα της περίπτ. α της παρ. 1 του παρόντος άρθρου προσλαμβάνονται ως προσωρινοί
αναπληρωτές με απόλυτη προτεραιότητα έναντι των άλλων κατηγοριών υποψηφίων που
αναφέρονται στην παρ. 7 άρθρου 6 Ν. 2525/1997. Σύμφωνα με την παρ. 8γ άρθρου 1 Ν. 2834/2000,
οι δηλώσεις προτίμησης που προβλέπονται στην περίπ. γ της παρ. 1 του παρόντος άρθρου
περιλαμβάνουν μία μέχρι και τριάντα περιοχές διορισμού κατά ανώτατο όριο. Σύμφωνα με την παρ.
15β άρθρου 6 Ν. 2909/2001 (ΦΕΚ Α' 90), οι υπαγόμενοι στις διατάξεις της περίπτ. ζ της παρ. 1 του
παρόντος άρθρου διορίζονται ανεξαρτήτως ορίου ηλικίας. Σύμφωνα με την περίπτ. α της παρ. 1
άρθρου 7 Ν. 3027/2002 (ΦΕΚ Α΄ 152), από το έτος 2003 και εφεξής οι διορισμοί εκπαιδευτικών
πρωτοβάθμιας και δευτεροβάθμιας εκπαίδευσης στις κενές οργανικές θέσεις πραγματοποιούνται ως
εξής: αα) σε ποσοστό 75% από όσους επιτυγχάνουν στο διαγωνισμό του Α.Σ.Ε.Π. και κατά τη σειρά
της βαθμολογίας και ββ) σε ποσοστό 25% από όσους είναι εγγεγραμμένοι στον πίνακα
αναπληρωτών του παρόντος άρθρου και κατά τη σειρά εγγραφής τους. Αν δεν υπάρχουν υποψήφιοι
για διορισμό στην κατηγορία αα, οι κενές θέσεις πληρούνται, μέχρι να εξαντληθούν, με διορισμό
υποψηφίων της κατηγορίας ββ. Σύμφωνα με την υποπερίπτ. ββ της περίπτ. β της παρ. 3 άρθρου 7
Ν. 3027/2002, όσοι είναι εγγεγραμμένοι στους πίνακες προσωρινών αναπληρωτών του παρόντος
άρθρου, σε ποσοστό 75% και σύμφωνα με τη σειρά εγγραφής τους. Αν παραμένουν κενές θέσεις
από την κατηγορία αυτή, διορίζονται σε αυτές υποψήφιοι από πίνακα που συντάσσεται με βάση την
προϋπηρεσία τους ως προσωρινού αναπληρωτή ή και ωρομίσθιου εκπαιδευτικού σε δημόσια

σχολεία πρωτοβάθμιας και δευτεροβάθμιας εκπαίδευσης αρμοδιότητας του Υπουργείου Εθνικής
Παιδείας και Θρησκευμάτων και σύμφωνα με τη σειρά εγγραφής τους, που εξαρτάται από το σύνολο
της υπηρεσίας τους. Σύμφωνα με την παρ. 7 άρθρου 13 Ν. 3149/2003 (ΦΕΚ Α΄ 141), εκπαιδευτικοί
που είχαν συμπληρώσει μέχρι 30.6.1998 τουλάχιστον δεκαέξι μηνών προϋπηρεσία αναπληρωτή σε
δημόσια σχολεία πρωτοβάθμιας και δευτεροβάθμιας εκπαίδευσης αρμοδιότητας του ΥΠ.Ε.Π.Θ. με
τις προϋποθέσεις του παρόντος άρθρου, εγγράφονται στο τέλος του πίνακα αναπληρωτών που
προβλέπεται από τις διατάξεις αυτές και σε σειρά που εξαρτάται από το σύνολο της προϋπηρεσίας
τους σε θέσεις αναπληρωτών, εφόσον υποβάλουν αίτηση μετά σχετικά δικαιολογητικά εντός
τριμήνου από την έναρξη ισχύος του ανωτέρω νόμου, ήτοι από 10.6.2003 μέχρι 10.9.2003. Στις
διατάξεις αυτές υπάγονται και οι εκπαιδευτικοί, οι οποίοι υπηρέτησαν ή υπηρετούν στα δημόσια
ναυτικά λύκεια, που έχουν υπαχθεί στην αρμοδιότητα του ΥΠ.Ε.Π.Θ., σύμφωνα με τις διατάξεις του
άρθρου 16 Ν. 2743/1999 (ΦΕΚ Α' 211).Σύμφωνα με την παρ. 3 άρθρου 16 Ν. 3149/2003 (ΦΕΚ Α΄
141), κατά τους διορισμούς μόνιμων εκπαιδευτικών προηγούνται ως προς την τοποθέτηση σε κενές
οργανικές θέσεις οι περιλαμβανόμενοι στον πίνακα αναπληρωτών του παρόντος άρθρου, έπονται οι
περιλαμβανόμενοι στον πίνακα διοριστέων του Α.Σ.Ε.Π. και ακολουθούν οι περιλαμβανόμενοι στο
μικτό πίνακα αναπληρωτών της παρ. 4 άρθρου 7 Ν. 3027/2002. Η σειρά κατάταξης των υποψηφίων
σε κάθε πίνακα και τα ποσοστά κάλυψης των κενών οργανικών θέσεων από τους πίνακες αυτούς
διατηρούνται ως έχουν. Κατά την παρ. 9 άρθρου 1 Ν. 3194/2003, στους διορισμούς μόνιμων
εκπαιδευτικών από το έτος 2003 και εφεξής προηγούνται κατά την τοποθέτηση οι εγγεγραμμένοι
στον πίνακα αναπληρωτών του παρόντος άρθρου και σε περίπτωση εξάντλησης αυτών οι
εγγεγραμμένοι στον ενιαίο πίνακα αναπληρωτών, για την πλήρωση του ποσοστού 25% των κενών
θέσεων και ακολουθούν οι διοριστέοι του διαγωνισμού του Α.Σ.Ε.Π., για την πλήρωση του
ποσοστού 75% των κενών θέσεων. Σύμφωνα επίσης με τη παρ. 4 του ιδίου άρθρου 1 του ανωτέρω
νόμου, πρόσληψη προσωρινών αναπληρωτών και ωρομίσθιων εκπαιδευτικών για τη διαδικασία του
μαθήματος της πληροφορικής γίνεται, με βάση τις δηλούμενες προτιμήσεις τους, κατά σειρά από
υποψηφίους που είναι εγγεγραμμένοι στους πίνακες, μεταξύ άλλων, του παρόντος άρθρου. Οι
θέσεις που τυχόν παραμένουν κενές καλύπτονται από τον πίνακα της παρ. 1 άρθρου 13 Ν.
3149/2003 (πίνακας Γ) σε ποσοστό 50% των προσλαμβανομένων και από τους πίνακες Δ και Ε του
ανωτέρω άρθρου 1 για το υπόλοιπο 50% των προσλαμβανομένων. Ο αριθμός των
προσλαμβανομένων εκ των πινάκων Δ και Ε κατανέμεται σε ποσοστό 60% σε υποψηφίους του
πίνακα Δ και 40% σε υποψηφίους του πίνακα Ε.** Σύμφωνα με την παρ. 7 του άρθρου 6 του ν.
3255/2004 (Α΄ 138/22.7.2004), σε κλάδους για τους οποίους δεν προκηρύσσεται διαγωνισμός του
Α.Σ.Ε.Π. επιτρέπεται ο διορισμός υποψηφίων που είναι εγγεγραμμένοι στον πίνακα αναπληρωτών
του παρόντος άρθρου. Ο αριθμός των διοριστέων για κάθε σχολικό έτος καθορίζεται κατά κλάδο και
ειδικότητα με απόφαση του Υπουργού Εθνικής Παιδείας και Θρησκευμάτων.
Κείμενο Αρθρου
1. α) Οι εγγεγραμμένοι στους πίνακες διοριστέων εκπαιδευτικών του Ν.
1566/1985 μέχρι την 31.12.1997 που έχουν υπηρετήσει ως προσωρινοί αναπληρωτές ή ωρομίσθιοι
στα δημόσια σχολεία της πρωτοβάθμιας και δευτεροβάθμιας εκπαίδευσης σύμφωνα με τις διατάξεις
του άρθρου 17 του προαναφερθέντος νόμου, καθώς και όσοι έχουν υπηρετήσει με την ίδια ιδιότητα
σε τάξεις αθλητικής διευκόλυνσης (Τ.Α.Δ.), εφόσον έχουν συμπληρώσει προϋπηρεσία τουλάχιστον
δεκαέξι (16) μηνών μέχρι την 30.6.1998 με πλήρες εβδομαδιαίο υποχρεωτικό ωράριο διδασκαλίας ή
με μειωμένο ωράριο με αναγωγή στο υποχρεωτικό εβδομαδιαίο ωράριο διδασκαλίας, εντάσσονται
σε ενιαίο πίνακα διοριστέων με σειρά που εξαρτάται από την προαναφερθείσα συνολική
προϋπηρεσία αυτών την 30.6.1998. Σε περίπτωση ισόχρονης προϋπηρεσίας εντάσσονται με βάση
τη σειρά εγγραφής τους στους οικείους πίνακες διοριστέων του ν. 1566/1985. Ο πίνακας αυτός
συντάσσεται εντός αποκλειστικής προθεσμίας δύο (2) μηνών από την ημερομηνία δημοσιεύσεως
του νόμου στην Εφημερίδα της Κυβερνήσεως από τις αρμόδιες διευθύνσεις προσωπικού
πρωτοβάθμιας και δευτεροβάθμιας εκπαίδευσης και κυρώνεται από τον Υπουργό Εθνικής Παιδείας
και Θρησκευμάτων.
β) Οι περιλαμβανόμενοι στον ανωτέρω πίνακα προσλαμβάνονται κατά προτεραιότητα ως
προσωρινοί αναπληρωτές από το διδακτικό έτος 1999-2000 με δυνατότητα ανανέωσης της
σύμβασής τους για καθένα από τα επόμενα διδακτικά έτη μέχρι το 2002-2003 μέχρι την εξάντληση
του οικείου πίνακα και εφόσον στο μεταξύ δεν διορισθούν σε θέσεις μόνιμων εκπαιδευτικών κατά τη
σειρά εγγραφής τους στους οικείους πίνακες διοριστέων του ν.
1566/1985.
γ) Η πρόσληψη των ανωτέρω, η ανανέωση της σύμβασής τους, καθώς και η τοποθέτησή τους σε
περιοχή διορισμού με βάση τις δηλώσεις προτίμησης και τη σειρά του οικείου πίνακα, γίνεται με
απόφαση του Υπουργού Εθνικής Παιδείας και Θρησκευμάτων ύστερα από αίτησή τους στην οποία
δηλώνουν τουλάχιστον πέντε (5) και μέχρι τριάντα (30) περιοχές διορισμού κατ' ανώτατο όριο. Η
τοποθέτησή τους σε σχολείο της περιοχής διορισμού γίνεται με απόφαση του προϊσταμένου της
οικείας διεύθυνσης εκπαίδευσης, ύστερα από πρόταση του περιφερειακού υπηρεσιακού
συμβουλίου, με βάση τις δηλώσεις προτίμησής τους σε συνδυασμό με τη συνδρομή προϋποθέσεων

προϋπηρεσίας, εντοπιότητας, οικογενειακής κατάστασης και συνυπηρέτησης,
δ) Με απόφαση του Υπουργού Εθνικής Παιδείας και Θρησκευμάτων που δημοσιεύεται στην
Εφημερίδα της Κυβερνήσεως καθορίζεται η μοριοδότηση των ως άνω προϋποθέσεων, η προθεσμία
υποβολής αιτήσεων και δηλώσεων, η διαδικασία τοποθέτησης και κάθε άλλη αναγκαία λεπτομέρεια.
ε) Οσοι δεν τοποθετούνται σύμφωνα με τις προτιμήσεις τους παραμένουν στη διάθεση του
Υπουργείου Εθνικής Παιδείας και Θρησκευμάτων προκειμένου να καλύψουν ανάγκες της
εκπαίδευσης εάν και εφόσον προκύψουν στη διάρκεια του διδακτικού έτους.
στ) Οσοι δεν αναλαμβάνουν υπηρεσία εντός δέκα (10) ημερών από την ανακοίνωση των
τοποθετήσεων στον ημερήσιο τύπο ή στον πίνακα ανακοινώσεων του Υπουργείου Εθνικής Παιδείας
και Θρησκευμάτων για οποιονδήποτε λόγο, διαγράφονται από τον πίνακα της περίπτωσης α' της
παρούσας παραγράφου. Επίσης διαγράφονται από τον ίδιο πίνακα και όσοι δεν αποδέχονται το
μόνιμο διορισμό τους κατά τις διατάξεις του ν.
1566/1985.
ζ) Κατά τους διορισμούς του έτους 2003 και εφεξής, οι περιλαμβανόμενοι στον πίνακα της
περίπτωσης α' εφόσον στο μεταξύ δεν έχουν διοριστεί σε μόνιμες θέσεις εκπαιδευτικών ή δεν έχουν
διαγραφεί σύμφωνα με την περίπτωση στ' της παρούσας παραγράφου του παρόντος άρθρου.
διορίζονται με τη σειρά εγγραφής τους στον οικείο πίνακα σε κενές οργανικές θέσεις εκπαιδευτικών
και σε ποσοστά που ορίζονται με απόφαση του Υπουργού Εθνικής Παιδείας και Θρησκευμάτων με
βάση το σύνολο των κενών οργανικών θέσεων κατά κλάδο.
2. Παρατείνεται μέχρι 31.6.1999 από την ημερομηνία λήξης του κατά τις διατάξεις του άρθρου 12 του
ν. 2552/1997 (ΦΕΚ 266 Α') η ισχύς του πίνακα επιτυχόντων στο διαγωνισμό καθηγητών μουσικής,
που κυρώθηκε με την αριθ. Δ2/30140/1995 απόφαση του Υπουργού Εθνικής Παιδείας και
Θρησκευμάτων (ΦΕΚ 31/29.12.1995, τεύχος παράρτημα).
3. Η θητεία του πρώτου Διοικητικού Συμβουλίου του Κέντρου Ελληνικής Γλώσσας ανανεώνεται από
της λήξεώς της για μια τριετία.

Αρθρο: 139
Ημ/νία: 17.06.1999
Ημ/νία Ισχύος: 17.06.1999
Τίτλος Αρθρου
Καταργούμενες διατάξεις
Λήμματα
ΑΘΛΗΤΙΣΜΟΣ
Σχόλια
Σύμφωνα με την παρ. 2 του άρθρου 4 του ν. 2858/2000 (Α' 247/7.11.2000), η προθεσμία που
προβλέπεται από τις παραγράφους 3 και 4 του παρόντος άρθρου, παρατείνεται μέχρι την 28η
Φεβρουαρίου 2001, ημερομηνία κατά την οποία πρέπει να έχει υποβληθεί τουλάχιστον η νομότυπη
αίτηση προς το αρμόδιο πρωτοδικείο για την έγκριση του καταστατικού.
Κείμενο Αρθρου
Από την έναρξη ισχύος του παρόντος νόμου καταργούνται οι διατάξεις του
ν. 75/1975, εκτός από την παρ. 3 του άρθρου 17 αυτού, και του ν.
1958/1991, εκτός από τις παρ. 5 και 6 του άρθρου 46 και τα άρθρα 80, 81 και 82 αυτού, καθώς και κάθε
άλλη γενική ή ειδική διάταξη που αντίκειται στις διατάξεις του παρόντος ή ρυθμίζει διαφορετικά τα θέματα
που ρυθμίζονται με το νόμο αυτόν.

Αρθρο: 140
Ημ/νία: 17.06.1999
Ημ/νία Ισχύος: 17.06.1999
Τίτλος Αρθρου
Εναρξη ισχύος
Λήμματα
ΑΘΛΗΤΙΣΜΟΣ
Κείμενο Αρθρου
Η ισχύς των διατάξεων του παρόντος νόμου αρχίζει από τη δημοσίευσή του στην Εφημερίδα της
Κυβερνήσεως, εκτός αν διαφορετικά ορίζεται στις επί μέρους διατάξεις του.
Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του
ως Νόμου του Κράτους.

